
<h3 dir="rtl" id="960_dor_acharon, מבוא">מבוא</h3><p dir="rtl">
פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם - תִּכָּתֶב זֹאת לְדוֹר אַחֲרוֹן <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קב, יח-יט)</span><p dir="rtl">
יֵשׁ לְהִתְבּוֹנֵן מַה מְבַשֵּׂר כָּאן דָּוִד הַמֶּלֶךְ עָלָיו הַשָּׁלוֹם לַדּוֹר הָאַחֲרוֹן דַּוְקָא, הֲרֵי לִכְאוֹרָה אֵין בְּכָאן שׁוּם חִדּוּשׁ מֵהַמְקֻבָּל לָנוּ מֶשֶׁךְ כָּל הַדּוֹרוֹת כֻּלָּם, שֶׁאָכֵן הַקָּדוֹשׁ בָּרוּךְ הוּא פּוֹנֶה לִתְפִלָּתָם שֶׁל עַמּוֹ יִשְׂרָאֵל וְאֵינוֹ בּוֹזֶה אֶת תְּפִלָּתָם, וּמָה הַמְיֻחָד אִם כֵּן שֶׁיֵּשׁ בְּפָסוּק זֶה מֶסֶר מְיֻחָד לְדוֹר אַחֲרוֹן וְלֹא לְקוֹדְמָיו.<p dir="rtl">
כְּמוֹ כֵן מוּבָא בִּ"פְרִי עֵץ חַיִּים" לְמוֹרֵנוּ רַבִּי חַיִּים וִויטַל זצוק"ל בְּשֵׁם מוֹרוֹ רַבֵּנוּ הָאֲרִ"י הַקָּדוֹשׁ שֶׁהַדּוֹר הָאַחֲרוֹן יְהֵא כֹּחוֹ וְקִיּוּמוֹ בִּתְפִלָּה וּמְקוֹר דְּבָרָיו כַּנִּרְאֶה מֵהַפָּסוּק הַנַּ"ל.<p dir="rtl">
וְיֵשׁ לְהָבִין מַה יִּשְׁתַּנֶּה הַדּוֹר הָאַחֲרוֹן שֶׁיִּצְטָרֵךְ לְהַחְזִיק בְּעַמּוּד הַתְּפִלָּה בִּמְיֻחָד.<p dir="rtl">
בָּרוּר שֶׁהַתְּשׁוּבָה לְכָךְ הִיא אַחַת:<p dir="rtl">
יָדֹעַ יָדַע הַקָּדוֹשׁ בָּרוּךְ הוּא שִׁפְלוּת וִירִידַת הַדּוֹר הַמְסַיֵּם אֶת הַגָּלוּת, וּכְפִי שֶׁמְּסֻמָּן הוּא בְּדִבְרֵי חֲזַ"ל: "דּוֹר שֶׁבֶּן דָּוִד בָּא חֻצְפָּא יַסְגֵּי, בֵּן קָם בְּאָבִיו וְכוּ' יִרְאֵי ה' יִמָּאֲסוּ" וְעוֹד.<p dir="rtl">
אִם כֵּן, מֵאַחַר וְגָלוּי וְיָדוּעַ לְפָנָיו - יִתְבָּרַך -  הַנִּסְיוֹנוֹת הַתַּקִּיפִים שֶׁיִּפְקְדוּ אֶת הַדּוֹר הָאַחֲרוֹן, וְכַמּוּבָא בָּ"אוֹר הַחַיִּים" הַקָּדוֹשׁ שֶׁבְּסוֹף הַיָּמִים יִנָּתֵן הוּרְמְנָא (רְשׁוּת) לְכֹחַ שַׁעַר הַחֲמִשִּׁים שֶׁל הַטֻּמְאָה לְשַׁחְרֵר אֶת כֹּחוֹתָיו לְמִלְחֶמֶת קִיּוּמוֹ - בַּמֶּרְכָּבָה הַקְּדוֹשָׁה, וּמַה שֶּׁלֹּא נִתַּן לְכֹחוֹת רֶשַׁע אֵלּוּ רְשׁוּת לְהִשְׁתּוֹלֵל מִקֹּדֶם יִנָּתֵן לָהֶם רְשׁוּת בְּסוֹף הַיָּמִים לְהִצְטַיֵּד עִם מֵיטַב כֹּחוֹתֵיהֶם לִרְדֹּף וּלְהַקִּיף כָּל יְרֵא ה' וְאֶת כָּל הַמִּתְקָרֵב לַה' וּלְתוֹרָתוֹ וּלְהַגְבִּיר עָלָיו נִסְיוֹנוֹת מִכָּל צַד, פִּתּוּיִים וְגֵרוּיִים שֶׁמַּמָּשׁ צָרִיךְ נֵס לַעֲמֹד כְּנֶגְדָם, לְכָל נְשָׁמָה אִיש אוֹ אִשָּׁה שֶׁרַק יִרְצוּ לְהִתְחַזֵּק וּלְהִתְקַדֵּם בִּקְדֻשָּׁה תֵּכֶף יֵצְאוּ לְעֻמָּתָם כֹּחוֹת הָרָע בִּמְנִיעוֹת גְּדוֹלוֹת.<p dir="rtl">
וְאִם דִּבַּרְנוּ בְּאָדָם שֶׁהָיָה מֵאָז וּמִתָּמִיד הוֹלֵךְ בְּדֶרֶךְ ה' וּבְכָל זֹאת יִתְעָרְמוּ עָלָיו נִסְיוֹנוֹת לְהַשְׁבִּיתוֹ מִדַּרְכּוֹ, עַל אַחַת כַּמָּה וְכַמָּה מִי שֶׁהָיָה נָתוּן עַד עַתָּה בְּרֶשֶת הַטֻּמְאָה וְהֶעֱבִיר אֶת חַיָּיו בְּחִלּוּל שַׁבָּת וּבְאִסּוּרֵי עֲרָיוֹת וְהֶחְלִיט יוֹם מִן הַיָּמִים עַל יְדֵי רוּחַ טָהֳרָה שֶׁעָבְרָה עָלָיו לִבְגֹּד בְּכֹחוֹת הַטֻּמְאָה וְלַעֲבֹר לְכֹחוֹת הַקְּדֻשָה. כַּמָּה קְשָׁיִים יִצְטָרֵךְ לַעֲבֹר אֶחָד כָּזֶה, הֲלֹא יִרְדְּפוּ אוֹתוֹ כֹּחוֹת הָרָע וְהָרֶשַׁע עַד חָרְמָה, שֶׁהֲרֵי עַד עַכְשָׁו הָיָה נוֹתֵן לָהֶם חַיּוּת, וְהָיוּ הֵמָּה מְקַבְּלִים חַיּוּתָם וְקִיּוּם מִמֶּנּוּ, וּבָא עַתָּה לְהַשְׁבִּית מֵהֶם הַיְנִיקָה שֶׁיָּנְקוּ דַרְכּוֹ מֵהַקְּדֻשָּׁה, שֶׁזֶּה בְּעֶצֶם כָּל חַיּוּתָם בְּכָךְ שֶׁיוֹנְקִים מֵהַקְּדֻשָּׁה דֶּרֶךְ נִשְׁמוֹת יִשְׂרָאֵל הַקְּדוֹשׁוֹת הַשְּׁבוּיוֹת תַּחַת יָדָם. וְכַמְבֹאָר בִּדְבָרִי הָאֲרִ"י הַקָּדוֹש, שֶׁהַשְּׁכִינָה יוֹרֶדֶת לְהַחֲיוֹת נִשְׁמוֹת יִשְׂרָאֵל, וְגַם אֶת אֵלּוּ הַנְּשָׁמוֹת הַיְרוּדוֹת וּשְׁקוּעוֹת בְּעִמְקֵי הַסִּטְרָא אַחְרָא, וְכֵיוָן שֶׁשּׁוֹלַחַת לָהֶם מָזוֹן לְהַחְיוֹתָם יוֹנְקִים כֹּחוֹת הַסִּטְרָא אַחְרָא מֵאוֹתָהּ סְעוּדָה וְנִזּוֹנִים מִמֶּנָּה וּמִשָּׁם חַיּוּתָם. וְעַתָּה שֶׁאוֹתָהּ נְשָׁמָה מַחְלִיטָה לַעֲלוֹת מֵהֶם וְלִבְרֹחַ לְכֹחוֹת הַקְּדֻשָּׁה הֲרֵי שֶׁנִּפְסֶקֶת מְנַת מְזוֹנָם שֶׁהָיוּ זוֹכִים לָהּ בַּעֲבוּר אוֹתָהּ נְשָׁמָה וְלָכֵן יִרְדְּפוּהָ לְהַחְטִיאָהּ.<p dir="rtl">
וְזוֹ הַסִּבָּה לַסֵּבֶל הַנּוֹרָא שֶׁסּוֹבְלִים אוֹתָם הַמִּתְקָרְבִים לַתְּשׁוּבָה - אִם זֶה מִבַּיִת - הַבַּעַל רוֹצֶה בִּשְׁמִירַת תּוֹרָה וּמִצְווֹת וְאִשְׁתּוֹ מְסָרֶבֶת, כַּמָּה קָשָׁה הִתְמוֹדְדוּת זוֹ, לְהַקְרִיב אֶת חַיִּים הָאִישִׁיִּים וּשְׁלוֹם בֵּיתוֹ, לִכְבוֹד ה' וְלָקוּם כְּאִישׁ מִלְחָמָה נֶגֶד זוּגָתוֹ שֶׁעַד עַכְשָׁו חָיוּ בְּשָׁלוֹם וּבְשַׁלְוָה וּפִתְאוֹם נֶהֶפְכָה עֲלֵיהֶם שִׂמְחָתָם וְשַׁלְוָתָם לְתוּגָה, וּבֵיתָם הָפַךְ לְבַיִת מָלֵא רִיב וּמָדוֹן, וִכּוּחִים וּקְטָטוֹת. וְכֵן לְהֶפֶךְ, אִשָּׁה שֶׁעָבְרָה עָלֶיהָ רוּחַ טָהֳרָה לִשְׁמֹר שַׁבָּת, טָהֳרַת הַמִּשְׁפָּחָה, וּבַעֲלָהּ מְסָרֵב - כַּמָּה קָשָׁה הַהִתְמוֹדְדוּת שֶׁלָּהּ לַעֲמֹד בְּכָל הַנִּסְיוֹנוֹת שֶׁיַּצִּיב עָלֶיהָ בַּעֲלָהּ, וּבִפְרָט אִם הוּא אִישׁ עָרִיץ וְתַקִּיף כֵּיצַד תַּחְזִיק מַעֲמָד.<p dir="rtl">
כְּמוֹ כֵן כַּמָּה רַוָּקִים וְרַוָּקוֹת הָרוֹצִים בִּתְשׁוּבָה וְהוֹרֵיהֶם עוֹמְדִים עֲלֵיהֶם בְּהִתְנַגְּדוּת תַּקִּיפָה עַד כְּדֵי הַפְסָקַת חַיּוּתָם, אוֹ מִצַּד שֶׁאֵין הֵם יְכוֹלִים לְסַדֵּר לְעַצְמָם אֹרַח חַיִּים דָּתִי בְּבֵית הוֹרֵיהֶם וְלָכֵן צְרִיכִים הֵמָּה לְהִדָּחֵף לְאֵיזֶה יְשִׁיבָה שֶׁל בַּעֲלֵי תְּשׁוּבָה עִם תְּנָאֵי חַיִּים בְּרָמָה נְמוּכָה הַרְבֵּה מִמַּה שֶּׁהָיוּ מֻרְגָּלִים בְּבֵית הוֹרֵיהֶם, וּבָנוֹת צְרִיכוֹת לְהִדָּחֵף לְאֵיזוֹ "מִדְרָשָׁה" כְּדֵי לְקַיֵּם שָׁם אֹרַח חַיִּים דָּתִי, כַּמָּה כֹּחוֹת צְרִיכִים הֵמָּה כְּדֵי לְהִתְקַיֵּם יוֹם יוֹם מֵחָדָשׁ.<p dir="rtl">
וּמַה נֹּאמַר עַל הָעוֹיְנוּת הַפּוֹקֶדֶת רַבִּים שֶׁחָזְרוּ לִמְקוֹר מַחְצַבְתָּם מֵהַבּוֹסִים שֶׁלָּהֶם וּמֵחַבְרֵיהֶם לָעֲבוֹדָה, מֵהַלַעַג וְהַלִּגְלוּג עַל הַשִּׁנּוּי לַלְּבוּשׁ הַצָּנוּעַ וְכֵן עַל יֶתֶר נָהֳגֵי אֹרַח חַיִּים דָּתִי שֶׁלֹּא הָיוּ רְגִילִים הֵמָּה בְּכָךְ עַד כֹּה וְלֹא הָיוּ רְגִילִים חַבְרֵיהֶם וּמַעֲבִידֵיהֶם לְדֶרֶךְ כָּזוֹ, וְכִי זֶה קַל לְהִתְרַגֵּל לְפָנִים חֲדָשׁוֹת, פָּנִים שֶׁהָיוּ עַד כֹּה פָּנִים מְחַיְּכוֹת וּמְאִירוֹת וּפִתְאוֹם נֶהֱפָכוֹת אוֹתָם פָּנִים לְיַרְקוֹן, כַּמָּה כֹּחַ צָרִיךְ לְהִתְמוֹדֵד עִם מַשְׁבֵּר זֶה, לִסְבֹּל פָּנִים זוֹעֲפוֹת וְלַגְלְגָנִיּוֹת מֵחַבְרֵי הָעֲבוֹדָה, הַשְּׁכוּנָה וְהַמִּשְׁפָּחָה וּבְכָל זֹאת לְהִשָּׁאֵר אֵיתָן וְנֶאֱמָן לַה' וּלְתוֹרָתוֹ.<p dir="rtl">
אָמְנָם בְּהֶכְרֵחַ חַיָּבִים הֵמָּה לַעֲבֹר שָׁלָב זֶה, לְשֵׁם "מִבְחַן כֵּנוּת", שֶׁהֲרֵי בָּזֹאת הֵמָּה נִבְחָנִים עַד כַּמָּה שָׁבוּ בֶּאֱמֶת לַה' וּלְתוֹרָתוֹ, וְהַאִם נְסוֹגִים הֵמָּה מִקּוֹל צִפְצוּף שֶׁל אֵיזֶה לֵיצָן, אוֹ אִם נִשְׁבָּרִים הֵמָּה בְּשֶׁבֶר מַטֵּה לַחְמָם וְכַדּוֹמֶה. וְעַד כַּמָּה מוּכָנִים הֵמָּה לְהַקְרִיב לְמַעַן תְּשׁוּבָתָם, וּכְנֶגֶד שֶׁדָּרְסוּ עַד עַתָּה עַל הַשַּׁבָּת וְהַטָּהֳרָה לְמַעַן הַכֶּסֶף וְהָרְצוֹנוֹת כַּמָּה מוּכָנִים הֵמָּה מֵעַתָּה לִדְרֹס וּלְוַתֵּר עַל הַכֶּסֶף וְהָרָצוֹן לְמַעַן הַשַּׁבָּת וְהַטָּהֳרָה.<p dir="rtl">
וְהַקָּשָׁה מִכֻּלָּם הִיא נְפִילַת הָרוּחַ, שֶׁהֲרֵי כָּאֵלֶּה וְהַדוֹמִים לָהֶם עוֹבְרִים תְּמוּרוֹת נוֹרָאוֹת שֶׁל עֲלִיּוֹת וִירִידוֹת, בָּרוּר הוּא שֶׁלֹּא תֵּכֶף בַּהַחְלָטָה לַעֲבֹר לַמְּסִלָּה הַיְשָׁרָה כְּבָר מַצְלִיחִים הֵמָּה לְהָבִיס אֶת הָאוֹיֵב - כֹּחוֹת הָרָע וְהַפִּתּוּי, נְפִילוֹת רַבּוֹת, וּמְעִידוֹת תְּכוּפוֹת עוֹבְרִים עַל הַשָבִים וְהִיא הַקָּשָׁה מִכֻּלָּם, חֲלִישׁוּת הַדַּעַת וּנְפִילַת הָרוּחַ הַנִּגְרָם מֵהָאַכְזָבוֹת הָרַבּוֹת מֵהַנִּצְחוֹנוֹת הַמְקֻוּוֹת שֶׁמִּתְבַּדִּים בַּמְּעִידוֹת הַמִּזְדַּמְּנוֹת.<p dir="rtl">
וְכָאן שׁוֹאֵל הַשָּׁב! בָּאתִי לִקְרַאת אָבִי שֶׁבַּשָּׁמַיִם, עָשִׂיתִי כְּכָל אֲשֶׁר צִוִּיתַנִי, מֵילָא, סוֹבֵל אֲנִי מִבַּיִת וּמִחוּץ חֶרְפַּת הַשַּׁאֲנַנִּים, קְשָׁיֵי פַּרְנָסָה, מַחֲלֹקֶת וּמְרִיבוֹת, זֶה אֶפְשָׁר לְהָבִין. אֲבָל לָמָּה סוֹבֵל אֲנִי גַּם דְּחִיפוֹת וְחֹסֶר סִיַּעְתָּא דִּשְׁמַיָּא מֵהָאֱלֹקִים, וְנִכְשָׁל אֲנִי מִדֵּי פַּעַם, לָמָּה ה' אֱלֹקִים - שֶׁשַּׁבְתִּי אֵלָיו לֹא מְאַסְּפֵנִי לְשָׁמְרֵנִי מִכָּל חֵטְא וּמִכְשׁוֹל הֲלֹא אָבִי וְאִמִּי עֲזָבוּנִי וְהֵיכָן "וַה' יַאַסְפֵנִי?!<p dir="rtl">
וּבֶאֱמֶת זֶה הַנִּסָּיוֹן הַקָּשֶׁה בְּיוֹתֵר לַמִּתְקָרְבִים, אֲבָל צְרִיכִים אָנוּ לְהָבִין שֶׁכָּךְ אָדָם גָּדֵל, מִנְּפִילוֹת וְקִימוֹת וְכַנֶּאֱמַר "שֶׁבַע יִפֹּל צַדִּיק וָקָם", אַף שֶׁנּוֹפֵל וְקָם עִם כָּל זֶה - צַדִּיק הוּא. וְעִקַּר הַמִּלְחָמָה בָּרָע הִיא לִהְיוֹת תַּקִּיף וְלַחְזֹר לַמַּעֲמָד הַקּוֹדֵם וְלָקוּם מֵהַנְּפִילָה, וְעֶצֶם הַקֹּשִׁי הַזֶּה שֶׁל הַקִּימָה מֵהַנְּפִילָה וְהַהַתְחָלָה כָּל פַּעַם מֵחָדָשׁ הִיא עַצְמָהּ הַתִּקּוּן הַנִּפְלָא בְּיוֹתֵר. וְזֶה עַצְמוֹ הַשַּׁעֲשׁוּעַ הַגָּדוֹל בְּיוֹתֵר לְהַשֵּׁם יִתְבָּרַךְ כֵּיצַד יְהוּדִי יְצִיר חֹמֶר - הֲגַם שֶׁנִּדְחֶה וְנוֹפֵל - כָּל פַּעַם מִתְקָרֵב מֵחָדָשׁ, לֹא נָסוֹג, לֹא נוֹפֵל בְּרוּחוֹ, נִשְׁאָר נֶאֱמָן לֶאֱלֹקָיו, וְהָרְאָיָה הַפְּשׁוּטָה שֶׁהַהִשְׁתַּדְּלוּת בִּלְבַד הִיא הַנִּדְרֶשֶׁת מֵאִתָּנוּ, שֶׁהֲרֵי מְצִיאוּת הַמִּכְשׁוֹלִים קָשִׁים וְרַבִּים הֵמָּה מִנְּשֹׂא, אִם כֵּן בְּהֶכְרֵח שֶׁאֵין הַמְבֻקָּשׁ מֵאִתָּנוּ הַנִּצָּחוֹן אֶלָּא הַלְּחִימָה וְהַהִשְׁתַּדְּלוּת.<p dir="rtl">
הַשְּׁאֵלָה נִשְׁאֶלֶת מָה הָעֵצָה?<p dir="rtl">
אֱמֶת, הַנִּסְיוֹנוֹת, הַקִּימוֹת מֵהַנְּפִילוֹת, הַקְּשָׁיִים, מְרוֹמְמִים אֶת הַשָּׁב וְאֶת הַמִּתְקָרֵב, אֲבָל הַשְּׁאֵלָה הַנִּשְׁאֶלֶת, מִנַּיִן, וּבְאֵיזֶה דֶּרֶךְ יִקַּח הָאָדָם לְעַצְמוֹ כֹּחוֹת לִהְיוֹת מְבֻסָּס וְיַצִּיב לְרוּחוֹת הַסְּעָרָה הַמַּקִּיפִים אוֹתוֹ מִכָּל עֵבֶר.<p dir="rtl">
וּבְכֵן הַתְּשׁוּבָה הִיא - תְּפִלָּה, רַק בְּכֹחַ הַתְּפִלָּה וְהַתְּחִנָּה שֶׁיְּבַקֵּשׁ אָדָם עַל עַצְמוֹ יוֹם יוֹם יַצְלִיחַ לִשְׁאֹב כֹּחוֹת נֶפֶשׁ מְחֻדָּשִׁים לָצֵאת לַמִּלְחָמָה כָּל יוֹם מֵחָדָשׁ עַל אַף הַמְּעִידוֹת הָרַבּוֹת.<p dir="rtl">
וְכָאן שְׁלוּחָה לָנוּ בְּשׂוֹרָה מְיֻחֶדֶת לַדּוֹר הָאַחֲרוֹן - פָּנָה אֶל תְּפִלַּת הָעַרְעָר, וּבְשׂוֹרָה זוֹ תֵּיטִיב לִהְיוֹת מוּבֶנֶת לָנוּ עַל פִּי פֵּרוּשׁ הָאֲרִ"י - עַרְעָר, אוֹתִיּוֹת - רַע רַע, לוֹמַר לָנוּ: גָּלוּי וְיָדוּעַ לִפְנֵי הָאֱלֹקִים שִׁפְלוּת וִירִידַת הַדוֹר הָאַחֲרוֹן וְעַד כַּמָּה יִהְיוּ מַכְשֵׁלוֹתָיו - עַד כְּדֵי בְּחִינַת - רַע רַע. עִם כָּל זֶה לֹא יִבְזֶה ה' תְּפִלָּתָם אֶלָּא יִפְנֶה אֵלֶיהָ. וְאַף אִם יִזְעַק אֵלָיו הָאָדָם מִתּוֹךְ הָרָע וּמִתּוֹךְ הַטֻּמְאָה שֶׁמָּעַד אֵלֶיהָ, וּמִמֶּנָּה - יִצְעַק לְהַקָּדוֹשׁ בָּרוּךְ הוּא לְהַצִּילוֹ לְהַבָּא - לֹא בָּזָה הָאֱלֹקִים אֶת תְּפִלָּתוֹ.<p dir="rtl">
נִתְבַּשַּׂרְנוּ, הֲגַם שֶׁנִּפֹּל לְשִׁפְלוּת גְּדוֹלָה וְלִירִידוֹת עִם כָּל זֶה תְּהֵא לָנוּ הַזְּכוּת עֲדַיִן לִפְנוֹת בִּתְפִלָּה לַה' לְהַצִּילֵנוּ, וּמֻבְטָחִים אָנוּ שֶׁיִּפְנֶה הָאֱלֹקִים לִתְפִלָּתֵנוּ וְלֹא יִמְאֲסֵנוּ, "תִּכָּתֶב זֹאת לְדוֹר אַחֲרוֹן", דּוֹר אַחֲרוֹן שֶמְּעִידוֹתָיו יִהְיוּ רַבִּים וַעֲמֻקִּים נִכְתַּב לוֹ לֵאמֹר: פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם, וְזֹאת בְּהִתְחַשֵּׁב בְּרִבּוּי הַנִּסְיוֹנוֹת וְהַמַּשְׁבְּרִים וּבְהִצְטָרֵף אֲלֵיהֶם הַיִּסּוּרִים הַנּוֹרָאִים שֶׁיֻּשְׁפַּע בָּהֶם דּוֹרוֹ שֶׁל מָשִׁיחַ הַמּוֹסִיפִים עַל דִּכְדּוּךְ הַנֶּפֶשׁ, וְלָכֵן הַבְטָחָה מְיֻחֶדֶת לַדּוֹר הָאַחֲרוֹן שֶׁבְּכָל עֵת שֶׁיִּפְנֶה מֵעֹמֶק לִבּוֹ לַה' - יִפְנֶה ה' לִתְפִלָּתוֹ בְּכָל מַצָּב שֶׁהוּא נִמְצָא.<p dir="rtl">
בָּאנוּ בְּקוּנְטְרֵס זֶה לְחַזֵּק אֶת נוֹשֵׂא הַתְּפִלָּה - שֶׁהִיא סַם הַחַיִּים בְּיָמֵינוּ. הַלְּבָבוֹת בֵּין כֹּה שְׁבוּרוֹת, הַדְּמָעוֹת בֵּין כֹּה נִשְׁפָּכוֹת מִכָּל מִינֵי צָרוֹת וְסִבּוֹת, עָלֵינוּ לְעוֹרֵר אֶת עַצְמֵנוּ לְנַצֵּל אֶת שִׁבְרוֹן הַלֵּב וְאֶת דִּמְעוֹת הָעֵינַיִם לַכְּתֹבֶת הַנְּכוֹנָה - לֵאלֹקִים, שִׁפְכִי כַמַּיִם לִבֵּךְ נֹכַח פְּנֵי ה', בָּא הַפָּסוּק לוֹמַר לָנוּ, נֹכַח פְּנֵי ה' - לְכִוּוּן פְּנֵי ה' - לֹא לְכַוֵּן אֶת שִׁבְרוֹן הַלֵּב וְדִמְעוֹת הָעֵינַיִם לְמִי שֶׁאֵין בּוֹ תּוֹעֶלֶת - שָׁוְא תְּשׁוּעַת אָדָם, אֶלָּא לְכַוֵּן אוֹתָם לְנֹכַח פְּנֵי ה' שֶׁהוּא וְרַק הוּא הַמּוֹשִׁיעַ הָאֲמִתִּי.<p dir="rtl">
עַל מָה לְהִתְפַּלֵּל?<p dir="rtl">
יוֹתֵר נָכוֹן לִשְׁאֹל עַל מָה לֹא לְהִתְפַּלֵּל?!<p dir="rtl">
אָדָם חַיָּב לְהִתְפַּלֵּל וּלְבַקֵּשׁ עַל כָּל פְּרָט וּפְרָט בַּגָּדוֹל הָחֵל וּבַקָּטָן כַּלֵּה, אֵין דָּבָר שֶׁלֹּא צָרִיךְ תְּפִלָּה, הֵן בְּגַשְׁמִיּוּת וְהֵן בְּרוּחָנִיּוּת, מַתְחִיל הַדָּבָר בְּבַקָּשַׁת רַחֲמִים עַל נַפְשׁוֹ לַעֲמֹד בְּכָל הַנִּסְיוֹנוֹת הַתּוֹקְפָנִיִּים בְּבַקָּשַׁת רַחֲמִים. וּכְמוֹ כֵן עַל בָּנֵינוּ וּבְנוֹתֵינוּ הַנְּתוּנִים בְּסַכָּנַת שְׁמָד נוֹרָא רַחְמָנָא לִצְלַן. הַיּוֹם לְדַאֲבוֹנֵנוּ הַמַּצָּב הוּא, בֵּן אוֹ בַּת יוֹצְאִים מִן הַבַּיִת - כַּמָּה רַחֲמֵי שָׁמַיִם דָּרוּשׁ שֶׁיַּחְזְרוּ בְּרִיאִים בְּנַפְשָׁם כִּלְעֻמַּת שֶיָּצְאוּ, לְלֹא רוּחַ זָרָה בְּקִרְבָּם לְלֹא רוּחַ רָעָה מֵאֵיזֶה מֵסִית וּמֵדִיחַ שֶׁאֶפְשָׁר שֶׁפְּגָשָׁם וְשִׁנָּה אֶת כָּל הֲלַךְ רוּחָם. עַל זֶה צָרִיךְ לִבְכּוֹת יוֹם יוֹם - הַהוֹרִים עַל בְּנֵיהֶם וּבְנוֹתֵיהֶם.<p dir="rtl">
כְּמוֹ כֵן בַּקָּשַׁת הָרַחֲמִים צְרִיכָה לִהְיוֹת עַד הַפְּרָט הַקָּטָן בְּיוֹתֵר, אֵם כְּשֵׁרָה בְּיִשְׂרָאֵל קָמָה בַּבֹּקֶר לְיוֹם חָדָשׁ עָלֶיהָ לְבַקֵּשׁ שֶׁהַיּוֹם יַעֲבֹר בְּנַחַת וּבְשָׁלוֹם, הַיְלָדִים יִהְיוּ רְגוּעִים הַתַּבְשִׁילִים יִהְיוּ כָּרָאוּי. הֲלֹא כַּמָּה פְּעָמִים קוֹרֶה וְהָאֵם קָמָה בַּבֹּקֶר בְּמֶרֶץ וּבְשִׂמְחָה לְיוֹם חָדָשׁ, מְעִירָה אֶת הַיְלָדִים לְתַלְמוּד תּוֹרָה, וְהִנֵּה הַבֶּגֶד שֶׁהָרֶגַע הֻחְלַף נִשְׁפַּךְ עָלָיו קָפֶה, הַיֶּלֶד הִפְסִיד אֶת הַהַסָּעָה, הַיְלָדִים קָמוּ בְּמַצַּב רוּחַ עָגוּם מְרִיבוֹת וּמַחֲלֹקֶת בֵּינֵיהֶם. וְאִם גַּם זֶה עָבַר בְּשָׁלוֹם, אֶפְשָׁר שֶׁתִּקְרֶה תַּקָלָה בַּבִּשּׁוּל, הָאֹכֶל עַל הָאֵשׁ - פִּתְאוֹם שִׂיחַת טֶלֶפוֹן וּמֵהֶסַּח הַדַּעַת נִשְׂרַף הָאֹכֶל, מָה אוֹכְלִים הַיּוֹם - סֶנְדְוִיצִ'ים, נֶהֱרַס הַיּוֹם!<p dir="rtl">
סִפֵּר לִי תַּלְמִיד חָכָם חָשׁוּב מִירוּשָׁלַיִם עַל סָבָתוֹ שֶׁכָּךְ הָיָה מִנְהָגָהּ, כָּל עֶרֶב שַׁבָּת כְּשֶׁהָיְתָה גּוֹמֶרֶת לְהַטְמִין אֶת הַחַמִּין לְצֹרֶךְ בָּקְרוֹ שֶׁל שַׁבַּת קֹדֶשׁ, הָיְתָה מַנִּיחָה שְׁתֵּי יָדֶיהָ עַל הַתַּבְשִׁיל הַמֻּטְמָן וְאוֹמֶרֶת: רִבּוֹנוֹ שֶׁל עוֹלָם, אֲנִי עָשִׂיתִי אֶת הַמֻּטָּל עָלַי בַּהֲכָנַת הַחַמִּין, מֵעַתָּה עֲשֵׂה אַתָּה אֶת שֶׁלְּךָ שֶׁיִּהְיֶה אוֹכֵל זֶה מֻצְלָח לְכָל בְּנֵי הַמִּשְׁפָּחָה.<p dir="rtl">
עַל מָה לֹא לְהִתְפַּלֵּל, אֵין פְּרָט שֶׁיֵּשׁ לִפְסֹחַ מִלְּהִתְפַּלֵל עָלָיו.<p dir="rtl">
הוֹלְכִים לִקְנוֹת נַעֲלַיִם, בֶּגֶד מְסֻיָּם, כַּמָּה פְּעָמִים קוֹרֶה שֶׁבַּחֲנוּת הַבֶּגֶד אוֹ הַנַּעַל נִרְאֶה מַתְאִים - יוֹצְאִים מִשָּׁם וְהִנֵּה לֹא נוֹחַ, לֹא יָפֶה, אֵיזֶה חָבֵר אוֹמֵר לְךָ זֶה לֹא מַתְאִים לְךָ, הַכֶּסֶף הָלַךְ לְאִבּוּד, הַמַּצַּב רוּחַ הָלַךְ וְגוֹרֵר אַחֲרָיו עַצְבָּנוּת וּמֶתַח שֶׁמִּתְבַּטֵּא עַל חֶשְׁבּוֹן הַבַּיִת וְהַיְלָדִים.<p dir="rtl">
צְרִיכִים לְסַדֵּר אֵיזֶהוּ סִדּוּר מְסֻיָּם בַּמִּשְׂרָד אוֹ בַּבַּנְק. נִדְמֶה וְהַדָּבָר בְּהֶשֵּׂג יָד וְדָבָר שֶׁל מַה בְּכָךְ, וְהִנֵּה שֶׁלֹּא כַּמְצֻפֶּה - אוֹ בְּדִיּוּק סָגְרוּ אֶת הַמִּשְׂרָד, אוֹ שָׁכַחְתָּ תְּעוּדַת זֶהוּת אוֹ דָּבָר אַחֵר שֶׁגּוֹרֵם לְךָ עָגְמַת נֶפֶשׁ גְּדוֹלָה.<p dir="rtl">
וְלוּ יַשְׂכִּילוּ בְּנֵי הָאָדָם, הֲלֹא בְּהַקְדִּים תְּפִלָּה מֵהַלֵב כָּל בֹּקֶר וְלִפְנֵי כָּל פְּעֻלָּה הָיוּ חוֹסְכִים הַרְבֵּה מְאֹד עָגְמַת נֶפֶשׁ מֵעַצְמָם.<p dir="rtl">
אֵם כְּשֵׁרָה בְּיִשְׂרָאֵל! אִם בַּעֲלַת אֱמוּנָה אַתּ,ְ וְחָכְמָה שׁוֹכֶנֶת בְּקִרְבֵּךְ. עֲשִׂי זֹאת אֵפוֹא, לָקוּם בַּבֹּקֶר רֶבַע שָׁעָה מֻקְדָּם, הַקְדִּימִי תְּפִלָּה עַל כָּל תָּכְנִית הַיּוֹם שֶׁיֵּשׁ לְךָ. תְּפִלָּה עָלַיִךְ, עַל בַּעֲלֵךְ, עַל הַיְלָדִים שֶׁיִּהְיוּ רְגוּעִים, עַל הַבִּשּׁוּלִים, הַקְּנִיּוֹת וְהַסִּדּוּרִים שֶׁיֵּשׁ לָךְ לְסַדֵּר בְּאוֹתוֹ יוֹם, וְתִרְאִי פְּלָאִים מַמָּשׁ. וְכֵן כָּל אָדָם זֶה יְהֵא מַעֲשֵׂהוּ בְּכָל יוֹם וּבְכָל שָׁעָה לְהַקְדִּים תְּפִלָּה לִפְנֵי כָּל פְּעֻלָּה וּמֻבְטָח הוּא שֶׁהַסִּיַּעְתָּא דִּשְׁמַיָּא תְּלַוֵּהוּ בְּדַרְכּוֹ וְה' עִמּוֹ. וְגַם אִם לְמַרְאֵה עֵינָיו לֹא צָלְחָה דַּרְכּוֹ יִזְכֶּה שֶׁעַל ה' לֹא יִזְעַף לִבּוֹ כֵּיוָן שֶׁקָּשׁוּר הוּא בְּהַנְהָגַת בּוֹרְאוֹ וּמַקְדִּים תְּפִלָּה לִפְנֵי כָּל מַעֲשָׂיו כָּךְ שֶׁבִּטְחוֹנוֹ לֹא יָסוּר לְעוֹלָם מֶאֱלֹקָיו, וּבְכָל מִקְרֶה אֲשֶׁר יִקְרֵהוּ יַשְׁלִים עִמּוֹ בְּלֵב-תָּמִים, מַה שֶּׁאֵין כֵּן מִי שֶׁלֹּא מֻרְגָּל בִּתְפִלָּה הַמַּקְנָה בִּטָּחוֹן, כְּשֶׁלֹּא יֵצֵא מַעֲשֵׂהוּ כִּרְצוֹנוֹ הֲרֵי שֶׁלֹּא תּוּכַל רוּחוֹ שְׂאֵת אֶת סִבְלוֹ וְעַל ה' יִזְעַף לִבּוֹ וְנִמְצָא מַפְסִיד אֶת יַצִּיבוּתוֹ וְאֶת אֱמוּנָתוֹ, רַק הַדָּבֵק בַּתְּפִלָּה הוּא הָאֵיתָן וְהַיַּצִּיב שֶׁאֵינוֹ זָז מִמְּקוֹמוֹ מִפְּנֵי שׁוּם רוּחוֹת שֶׁבָּעוֹלָם, הַשִּׂמְחָה וְהַתִּקְוָה מְלַוִּים אוֹתוֹ תָּמִיד, וּבְכָל מִקְרֶה אֲשֶׁר יִקְרֵהוּ לֹא תָּסוּר שִׂמְחָתוֹ וּמְאוֹר פָּנָיו מִמֶּנּוּ.<p dir="rtl">
<h3 dir="rtl" id="960_dor_acharon, א המגביהי לשבת המשפילי לראות בשמים ובארץ">א. הַמַּגְבִּיהִי לָשָׁבֶת - הַמַּשְׁפִּילִי לִרְאוֹת בַּשָּׁמַיִם וּבָאָרֶץ</h3><p dir="rtl">
כָּל יְהוּדִי עִם מְעַט אֱמוּנָה יָרֵא וְחָרֵד לְפָחוֹת מֵעֲווֹנוֹת הַחֲמוּרוֹת שֶׁבַּתּוֹרָה כְּחִלּוּל שַׁבָּת, מַאֲכָלוֹת אֲסוּרוֹת, עֲרָיוֹת וְכַדּוֹמֶה. כַּמָּה שֶׁיּוֹתֵר יִרְאָתוֹ שֶׁל הָאָדָם מְרוֹמֶמֶת יוֹתֵר - כָּךְ נִזְהָר הוּא יוֹתֵר מֵעֲבֵרוֹת קַלּוֹת שֶׁבְּנֵי אָדָם דָּשִׁים אוֹתָם בְּעִקְבֵיהֶם - כְּלָשׁוֹן הָרָע, גֶּזֶל וְאוֹנָאַת מָמוֹן אוֹ דְּבָרִים, הַלְבָּנַת פָּנִים, וְכַדּוֹמֶה, וּכְשֶׁיִּרְאָתוֹ מְרוֹמֶמֶת עוֹד יוֹתֵר מְפַחֵד הוּא אֲפִלּוּ מִמַּחְשָׁבוֹת וְהִרְהוּרִים שֶׁל אִסּוּר אַף שֶׁהַדָּבָר הוּא פְּנִימִי בְּיוֹתֵר.<p dir="rtl">
גַּם כְּשֶׁאָדָם לֹא מַצְלִיחַ לְהִזָּהֵר מִמַּה שֶּׁהוּא יוֹדֵעַ, וְנִכְשָׁל, הֲרֵי שֶׁלִּבּוֹ נוֹקְפוֹ וּמַכֶּה עַל חֵטְא וּמִתְחָרֵט.<p dir="rtl">
מַדּוּעַ? וְכִי מִי שֶׁהוּא רָאָה אוֹתוֹ? מִי שֶׁהוּא שָׁמַע אוֹתוֹ? וְכִי הוּא עָשָׂה זֹאת בִּפְנֵי מִי שֶׁיֵּשׁ לוֹ מַה לְּהִתְבַּיֵּשׁ מִמֶּנוּ? וּבִפְרָט וְכִי מִי שֶׁהוּא יוֹדֵעַ מַה הוּא חוֹשֵׁב בֵּינוֹ לְבֵין עַצְמוֹ?<p dir="rtl">
אֶלָּא,<p dir="rtl">
מַאֲמִין הוּא - יֵשׁ עַיִן רוֹאָה וְאֹזֶן שׁוֹמַעַת וְכָל מַעֲשֶׂיךָ בַּסֵּפֶר נִכְתָּבִים. יֵשׁ עַיִן שֶׁל מַעְלָה שֶׁרוֹאָה אֶת כָּל מַעֲשָׂיו שֶׁל הָאָדָם וְאֹזֶן שֶׁשּׁוֹמַעַת הַכֹּל, וְגַם עַל מַחְשְׁבוֹתָיו - מַאֲמִין הוּא שֶׁהַקָּדוֹשׁ בָּרוּךְ הוּא חוֹקֵר לֵב וּכְלָיוֹת וְיוֹדֵעַ ה' מַעֲשֵׂי אִישׁ וְתַחְבּוּלוֹתָיו. וְהַכֹּל הַכֹּל נִכְתָּב בַּסֵפֶר.<p dir="rtl">
וְכָאן הַפְּלִיאָה הָעֲצוּמָה.<p dir="rtl">
מַדּוּעַ כְּשֶׁאָדָם בְּצָרָה וּבְצַעַר וְרוֹאֶה אֶת מַצָּבוֹ חֲסַר אוֹנִים, "הָלַךְ חֲשֵׁכִים וְאֵין נֹגַהּ לוֹ", אֵין רוֹאֶה הוּא תִּקְוָה לְעֶזְרָתוֹ וּלְהַצָּלָתוֹ, נִשְׁבָּר לִבּוֹ בְּקִרְבּוֹ וּמִתְיָאֵשׁ, מַדּוּעַ אֵינוֹ נִזְכָּר הֲלֹא יֵשׁ מֶלֶךְ עוֹזֵר וּמוֹשִׁיעַ וּמָגֵן בָּאָרֶץ, וְעֻבְדָּא שֶׁמִּמֶּנּוּ אֲנִי יָרֵא וְחָרֵד וּמַאֲמִין שֶׁאַף אֶת מַחְשְׁבוֹתַי הוּא יוֹדֵעַ, וּלְהֵיכָן אִם כֵּן נֶעֱלֶמֶת כָּל אֱמוּנָה זוֹ בְּשָׁעָה שֶׁאָדָם צָרִיךְ לְהִתְפַּלֵּל לִפְנֵי ה' וּלְבַקֵּשׁ עַל נַפְשׁוֹ, וּבִמְקוֹם לַעֲשׂוֹת זֹאת פּוֹנֶה הוּא לְכָל מִינֵי גּוֹרְמִים טְפֵלִים חַסְרֵי יֵשַׁע וְנִשְׁעָן עַל קָנִים רְצוּצִים וְאֵינוֹ מְנַצֵּל אֶת פְּנִיָּתוֹ לֶאֱלֹקָיו, אֶלָּא אִם כֵּן הַמִּקְרֶה חֲסַר תִּקְוָה לְגַמְרֵי אֲזַי בְּלֵית בְּרֵרָה פּוֹנֶה הוּא לֶאֱלֹקָיו, הֲלֹא אִם אַתָּה מַאֲמִין בְּשָׂכָר וְעֹנֶשׁ וְיָרֵא מִכָּךְ מִתּוֹךְ אֱמוּנָתְךָ - אֹזֶן שׁוֹמַעַת וְעַיִן רוֹאָה, הֲרֵי שֶׁבָּרוּר לְךָ כִי הַקָּדוֹשׁ בָּרוּךְ הוּא כָּל כָּךְ קָרוֹב וּמָצוּי לָדַעַת אֶת מַעֲשֶׂיךָ וּמַחְשְׁבוֹתֶיךָ, לָמָּה פִּתְאוֹם אַתָּה רוֹאֶה אוֹתוֹ כָּל כָּךְ רָחוֹק, וּכְשֶׁאַתָּה רוֹצֶה לְהִתְפַּלֵּל לְפָנָיו, נִדְמֶה לְךָ שֶׁאֵין רָחוֹק מִמֶּנּוּ וְשֶׁזֹּאת רַק הָאֶפְשָׁרוּת הָאַחֲרוֹנָה שֶׁנִּתָּן לְהֵאָחֵז בָּהּ בְּלֵית בְּרֵרָה.<p dir="rtl">
לְהֵיכָן פָּרְחָה לָהּ הָאֱמוּנָה שֶׁאוֹתוֹ "הַמַּגְבִּיהִי לָשָׁבֶת" בִּשְׁמֵי מְרוֹמִים הוּא גַּם "מַשְׁפִּילִי לִרְאוֹת בַּשָּׁמַיִם וּבָאָרֶץ".<p dir="rtl">
לְהֵיכָן פָּרְחָה הָאֱמוּנָה שֶׁאוֹתָהּ עַיִן שֶׁרוֹאָה אוֹתְךָ חוֹטֵא - אוֹתָהּ עַיִן גַּם רוֹאָה אוֹתְךָ מִתְפַּלֵּל, אֵיפֹה הָאֱמוּנָה שֶׁאוֹתָהּ אֹזֶן שֶׁשּׁוֹמַעַת אֶת דִּבּוּרֶיךָ הָאֲסוּרִים - שׁוֹמַעַת גַם אֶת דְּבָרֶיךָ הַטּוֹבִים כִּתְפִלּוֹת וְתַחֲנוּנִים.<p dir="rtl">
לְהֵיכָן פָּרְחָה הָאֱמוּנָה שֶׁאוֹתוֹ הָאֱלֹקִים הַיּוֹדֵעַ מַחְשְׁבוֹת לִבּוֹת בְּנֵי אָדָם וַעֲקַלְקַלּוֹתָם יוֹדֵעַ גַּם אֶת לְבָבְךָ הַנִּשְׁבָּר וְהַנִּדְכֶּה וְאֶת צַעַרְךָ הַנִּסְתָּר.<p dir="rtl">
וּבְכֵן מָה הַתְּשׁוּבָה לִפְלִיאָה עֲצוּמָה זוֹ הַמְהַוָּה סְתִירָה גְּמוּרָה לַחֲשִׁיבָה וְלָאֱמוּנָה הַיְשָׁרָה שֶׁל הַמַּאֲמִין?<p dir="rtl">
וְאֶפְשָׁר שֶׁיָּבוֹא מִי שֶׁהוּא וְיָשִׁיב, אֱמֶת אֲנִי מַאֲמִין בֶּאֱמוּנָה שְׁלֵמָה בְּאֹזֶן שׁוֹמַעַת תְּפִלַּת כָּל פֶּה בְּקִרְבַת ה' לְנִשְׁבְּרֵי לֵב, אוּלָם הַסִּבָּה שֶׁמְּחַפֵּשׂ אֲנִי בִּשְׁעַת צָרָתִי עֵצוֹת אֲחֵרוֹת וְאֵינִי מִשְׁתַּמֵּשׁ בַּכְּלִי נֶשֶׁק הַזֶּה הַנִּקְרָא "תְּפִלָּה", כֵּיוָן שֶׁפְּעָמִים רַבּוֹת רָאִיתִי אֶצְלִי וְאֵצֶל אֲחֵרִים שֶׁלֹּא הוֹעִילָה הַתְּפִלָּה וְשָׁבָה רֵיקָם, לָכֵן מְחַפֵּשׂ אֲנִי דְּרָכִים אֲחֵרִים, לְפִי שֶׁאֵין בְּכֹחִי לְהַמְתִּין לְהֵעָנוּת תְּפִלָּתִי שֶׁמִּי יוֹדֵעַ אִם תִּתְקַבֵּל בִּכְלָל.<p dir="rtl">
וּבִתְשׁוּבָה מְתֻחְכֶּמֶת וּ"מֻצְדֶּקֶת" יוֹתֵר יָכוֹל לָבוֹא מִי שֶׁהוּא וּלְהָשִׁיב, אֱמֶת שֶׁה' אֱלֹקַי שׁוֹמֵעַ תְּפִלּוֹת כָּל פֶּה וּמַאֲזִין, אָמְנָם אֵין הוּא מִתְיַחֵס לַעֲנוֹת לִתְפִלּוֹת שֶׁל אֲנָשִׁים כָּמוֹנִי, מִי אֲנִי וּמַה חַיַּי שֶׁיְּקַבֵּל ה' תְּפִלָּתִי, מֵילָא תְּפִלָּה כִּתְפִלַּת ר' חֲנִינָא בֶּן דּוֹסָא וְכַיּוֹצֵא בִּגְדוֹלֵי הַדּוֹר אֵלוּ נִּתְקַבְּלָה תְּפִלָּתָם, וְאִלּוּ אֲנִי..<p dir="rtl">
וּבְכֵן בּוֹאוּ וְנִרְאֶה שֶׁתְּשׁוּבָתָם שֶׁל אֵלּוּ אֵינָהּ אֲמִתִּית, וּמְשִׁיבֵי תְּשׁוּבָה זוֹ אֵינָם אֲמִתִּיִּים עִם עַצְמָם.<p dir="rtl">
תְּשׁוּבָה רִאשׁוֹנָה שֶׁיֵּשׁ לַעֲנוֹת לַמִּתְרַפֶּה מִלְּבַקֵּשׁ וּלְהַפְצִיר בִּתְפִלָּה בְּטַעֲנָה - "כֵּיוָן שֶׁשָּׁבָה תְּפִלָּתִי רֵיקָם פְּעָמִים רַבּוֹת וְלָכֵן אֵינִי מוֹצֵא בָּהּ כְּפִתְרוֹן בְּעָיוֹתַי", הֲלֹא תַּעֲנֶה בְּכֵנוּת כְּשֶׁנִּמְצָא אַתָּה בִּבְעָיָה רְפוּאִית וְזָקוּק אַתָּה לְרוֹפֵא וְלִתְרוּפוֹת, אוֹ סָבוּךְ אַתָּה בְּמִשְׁפָּט קָשֶׁה וְזָקוּק אַתָּה לְעוֹרֵךְ דִּין, אוֹ שֶׁנִּצְרַכְתָּ לְהַלְוָאָה כַּסְפִּית וְזָקוּק אַתָּה לְמַלְוֶה רַחֲמָן שֶׁיְּרַחֵם עָלֶיךָ, הַאִם מִתְיָאֵשׁ אַתָּה כְּשֶׁאֶחָד אוֹ שְׁנַיִם אוֹ אֲפִלּוּ עֲשָׂרָה וְעֶשְׂרִים רוֹפְאִים אוֹ תְּרוּפוֹת אוֹ עוֹרְכֵי דִּינִים אוֹ מַלְוִים לֹא עָזְרוּ לְךָ, הַאִם מִתְיָאֵשׁ אַתָּה וְקוֹפֵץ לַיָּם לָשִים קֵץ בְּכָךְ לְחַיֶּיךָ, הֲלֹא מִשְׁתַּדֵּל אַתָּה לְהִתְרוֹצֵץ מֵרוֹפֵא לְרוֹפֵא וּמִתְּרוּפָה זוֹ לְאַחֶרֶת מֵעוֹרֵךְ דִּין לְעוֹרֵךְ דִּין, מִגְּמַ"ח זֶה לִגְמַ"ח אַחֵר, וְכָל זְמַן שֶׁהַנְּשָׁמָה בְּקִרְבְּךָ מִתְאַמֵּץ אַתָּה לְהֵחָלֵץ מִמַּצָּבְךָ.<p dir="rtl">
וְלָמָּה אִם כֵּן כְּשֶׁלֹּא נַעֲנֵיתָ בִּתְפִלָּה לְבוֹרֵא עוֹלָם פַּעַם אַחַת אוֹ יוֹתֵר אַתָּה מִתְיָאֵשׁ.<p dir="rtl">
וְאִם תְּשִׁיבֵנִי, גַּם מֵרוֹפֵא מְסֻיָּם כְּשֶׁאֲנִי רוֹאֶה שֶׁאֵין בִּיכָלְתּוֹ לַעֲזֹר לִי אֲנִי הוֹלֵךְ לְרוֹפֵא אַחֵר, זֶה שַׁיָּךְ בְּרוֹפְאִים בָּשָׂר וָדָם שֶׁאִם אָכֵן רוֹפֵא אֶחָד מֵרִים יָדַיִם מֵעֶזְרָתְךָ אֵין מַה לֵּילֵךְ אֶצְלוֹ יוֹתֵר וְיֵשׁ לְחַפֵּשׂ רוֹפֵא אַחֵר, אֲבָל כְּלַפֵּי הַקָּדוֹשׁ בָּרוּךְ הוּא זֶה לֹא שַׁיָּךְ, שֶׁהֲרֵי אֵין הַמְּנִיעָה לִישׁוּעָתְךָ מֵחֹסֶר יְכָלְתּוֹ יִתְבָּרַךְ אֶלָּא הַמְנִיעָה מִצַּד שֶׁטֶּרֶם הִגִּיעַ זְמַן יְשׁוּעָתְךָ, וְאִם כֵּן כָּל פַּעַם יֵשׁ טַעַם לְנַסּוֹת מֵחָדָשׁ שֶׁהֲרֵי כָּל פְּנִיָּה לְהַקָּדוֹשׁ בָּרוּךְ הוּא זֶהוּ כְּמוֹ פְּנִיָּה לְרוֹפֵא חָדָשׁ, מִשּׁוּם שֶׁכְּמוֹ שֶׁבְּכָל פְּנִיָּה לְרוֹפֵא חָדָשׁ יֶשְׁנוֹ סִכּוּי חָדָשׁ לְהֵרָפְאוּת, וּכְמוֹ שֶׁבְּכָל תְּרוּפָה שׁוֹנָה יֵשׁ סִכּוּי מֵחָדָשׁ לְהֵרָפְאוּת וְזוֹ הַסִּבָּה שֶׁאֵינְךָ נִמְנָע מִלִּטְרֹחַ בְּטֹרַח גּוּף וּמָמוֹן לָתוּר אַחַר כָּל סוּגֵי הַתְּרוּפוֹת שֶׁבָּעוֹלָם, כְּמוֹ כֵן כָּל פְּנִיָּה לְהַבּוֹרֵא מֵחָדָשׁ זֶהוּ סִכּוּי חָדָשׁ לְגַמְרֵי, שֶׁמָּא פַּעַם קוֹדֶמֶת לֹא נַעֲנֵיתָ וְאִלּוּ הַפַּעַם כֵּן תֵּעָנֶה, וְאֵין שׁוּם קֶשֶׁר בֵּין סֵרוּבוֹ לְהֵעָנוּת בַּקָּשָׁתְךָ פַּעַם שֶׁעָבְרָה מִלְּבַקֵּשׁ פַּעַם נוֹסֶפֶת, לְפִי שֶׁהַמְּנִיעָה אֵינָהּ מֵחֹסֶר יְכָלְתּוֹ אֶלָּא מֵחֹסֶר הִשְׁתַּדְּלוּתְךָ וְאִם כֵּן חֲזֹר וְהִשְׁתַּדֵּל שׁוּב לְחַזֵּר עַל פְּתָחָיו שֶׁל הָאֱלֹקִים כְּמוֹ שֶׁהִנְּךָ מִשְׁתַּדֵּל לְחַזֵּר אַחַר פִּתְחֵיהֶם שֶׁל מוֹשִׁיעִים מְדֻמִּים בָּשָׂר וָדָם.<p dir="rtl">
וּכְמוֹ כֵן נָשִׁיב לְבַעֲלֵי הַטַּעֲנָה הַשְּׁנִיָּה שֶׁמְּנִיעָתָם מִתְּפִלָּה מִסִּבַּת מִי אֲנִי וּמַה חַיַּי שֶׁיִּשְׁמַע הָאֵ-ל תְּפִלָּתִי הֲלֹא מַעֲשַׂי מְכֹעָרִים וְדוֹחִים כָּל תְּפִלָּה שֶׁאֶתְפַּלֵל, וּמִי אָמַר שֶׁבִּכְלָל רוֹצֶה הָאֵ-ל לְהַאֲזִין לִתְפִלָּתִי.<p dir="rtl">
גַּם אֵלּוּ מַעֲשֵׂיהֶם סוֹתְרִים אֶת טַעֲנוֹתֵיהֶם, וּתְשׁוּבָה הָרְאוּיָה לַעֲנוֹת לָהֶם הִנָּהּ גַּם תְּשׁוּבָה הָרְאוּיָה לַכַּת הָרִאשׁוֹנָה, וְאָמְנָם תְּשׁוּבָה שֶׁעָנִינוּ לַכַּת הָרִאשׁוֹנָה אֵינָהּ תְּשׁוּבָה לְבַעֲלֵי הַכַּת הַשְּׁנִיָּה, וְנִמְצָא בְּיָדְךָ ב' תְּשׁוּבוֹת לְבַעֲלֵי כַּת הָרִאשׁוֹנָה וּתְשׁוּבָה אַחַת לְבַעֲלֵי כַּת הַשְּׁנִיָּה.<p dir="rtl">
וְהִיא: בְּהַקְדִּים שְׁאֵלָה קְצָת קָשָׁה.<p dir="rtl">
יְדוּעָה וּמְפֻרְסֶמֶת הִיא הָעֲבֵרָה הַגְּדוֹלָה - אַחַת מִג' עֲבֵרוֹת שֶׁדִּינָם יֵהָרֵג וְאַל יַעֲבֹר - עֲבוֹדָה זָרָה.<p dir="rtl">
וּמַהִי עֲבוֹדָה זָרָה?<p dir="rtl">
מְבָאֵר הָרַמְבַּ"ם, שֶׁאוֹתָם שֶׁעָבְדוּ עֲבוֹדָה זָרָה הֶאֱמִינוּ בְּכֹחַ עֶלְיוֹן הַמַּאֲצִיל אֵין סוֹף בָּרוּךְ הוּא שֶׁחִדֵּשׁ אֶת עוֹלָמוֹ, הֶאֱמִינוּ שֶׁהָעוֹלָם לֹא קַדְמוֹן אֶלָּא הָאֱלֹקִים בָּרָא וְיָצַר וְעָשָׂה אֶת כָּל הַמַּעֲשִׂים, אֶלָּא שֶׁטָּעוּ וְטָעֲנוּ הָאֱלֹקִים בַּשָּׁמַיִם הוּא - לְאַחַר שֶׁבָּרָא עוֹלָמוֹ סִלֵּק אֶת עַצְמוֹ מִתַּפְקִיד קִיּוּם הָעוֹלָם, וְהִשְׁלִיכוֹ עַל גּוֹרְמִים מְסֻיָּמִים, וּבְכֵן הַלָּלוּ טָעֲנוּ שֶׁהִשְׁלִיךְ אֶת עוֹלָמוֹ לִגְזֵרַת הַשֶּׁמֶשׁ שֶׁהִיא הִיא הַכֹּחַ שֶׁמִּמֶּנּוּ אֶפְשָׁר לִשְׁאֹב אֶת הַשֶּׁפַע לְצָרְכֵי הָעוֹלָם, וְהֵחֵלּוּ מִשְׁתַּחֲוִים לַשֶּׁמֶשׁ, וְהַלָּלוּ טָעֲנוּ שֶׁכֹּחַ הַשְּׁלִיטָה נִתְּנָה לַיָּרֵחַ אוֹ לַכּוֹכָבִים, וַעֲבָדוּם בְּכָל לִבָּם וּבְכָל מָמוֹנָם, וְטַעוּתָם שֶׁל עוֹבְדֵי אֱלִילִים אֵלֶּה הָיְתָה בְּכָךְ שֶׁהָאֱלֹקִים בֶּאֱמֶת לֹא נִתֵּק אֶת כֹּחוֹ וְהַשְׁפָּעָתוֹ מֵהַבְּרִיאָה, וְהוּא וְרַק הוּא הַמְחַיֶּה וּמַשְׁפִּיעַ חַיּוּת וְקִיּוּם לַבְּרִיאָה וְאֵין עוֹד מִלְבַדּוֹ וְרַק אֵלָיו יֵשׁ לִפְנוֹת וְרַק מִמֶּנּוּ יֵשׁ לְבַקֵּשׁ.<p dir="rtl">
וּבְכֵן כָּאן נָבוֹא לַשְּׁאֵלָה הַנִּשְׁאֶלֶת,<p dir="rtl">
ּ<p dir="rtl">
אִם לְזֹאת תִּקָּרֵא עֲבוֹדָה זָרָה, הֲרֵי שֶׁכָּל הַפּוֹנֶה לְדָבָר זוּלָתוֹ יִתְבָּרַךְ שְׁמוֹ נֶחְשָׁב כְּמַאֲמִין בַּעֲבוֹדָה זָרָה לְפִי שֶׁאֵין לִפְנוֹת אֶלָּא רַק אֵלָיו יְשִׁירוֹת, אִם כֵּן אֵיךְ הֻתַּר לִבְנֵי אָדָם לְבַקֵּשׁ טוֹבוֹת זֶה מִזֶּה לְבַקֵּשׁ הַלְוָאָה זֶה מִזֶּה, לְבַקֵּשׁ רְפוּאָה זֶה מִזֶּה, מַה לִּי הַפּוֹנֶה לְעֵץ וְאֶבֶן אוֹ לַשֶּׁמֶשׁ וְלַיָּרֵחַ וְלַכּוֹכָבִים שֶׁנֶּחְשָׁב כְּמַאֲמִין בַּעֲבוֹדָה זָרָה הֱיוֹת וּפוֹנֶה לְזוּלָתוֹ יִתְבָּרַךְ, וּמַה לִּי הַפּוֹנֶה לְבָשָׂר וָדָם - לַחֲבֵרוֹ וּלְרֵעֵהוּ לְהוֹשִׁיעוֹ מִצָּרָתוֹ, אוֹ לְעָשִׁיר לְחַלְּצוֹ מֵעָנְיוֹ, לָרוֹפֵא לְחַלְּצוֹ מֵחָלְיוֹ, הֲרֵי שֶׁפּוֹנֶה הוּא אֶל כֹּחַ זָר, וְאֵיךְ הֻתַּר הַדָּבָר וְאֵין פּוֹצֶה וּמְצַפְצֵף לֵילֵךְ לָרוֹפֵא, וּכְמוֹ שֶׁנֶּאֱמַר "וְרַפֹּא יְרַפֵּא" וְדָרְשׁוּ חֲזַ"ל: מִכָּאן שֶׁנִּתְּנָה רְשׁוּת לָרוֹפֵא לְרַפְּאוֹת, וְכֵן נִתְּנָה רְשׁוּת לֵילֵךְ לְמַלְוֶה לְבַקָּשַׁת הַלְוָאָה וְכַנֶּאֱמָר "וְכִי יָמוּךְ אָחִיךָ וּמַטָּה יָדוֹ וְהֶחֱזַקְתָּ בּוֹ", "הִשָּׁמֵר לְךָ פֶּן יִהְיֶה.. לְבָבְךָ בְלִיַּעַל לֵאמֹר קָרְבָה שְׁנַת הַשֶּׁבַע שְׁנַת הַשְּׁמִטָּה וְרָעָה עֵינְךָ בְּאָחִיךָ הָאֶבְיוֹן וְגוֹ'", הֲרֵי שֶׁהַתּוֹרָה מְצַוָּה לְהַלְווֹת לֶעָנִי וְכַמּוּבָן שֶׁנִּתַּן רְשׁוּת לֶעָנִי לְבַקֵּשׁ הַלְוָאָה וְכַדּוֹמֶה.<p dir="rtl">
וְהַתְּשׁוּבָה פְּשׁוּטָה!<p dir="rtl">
אָדָם הַפּוֹנֶה לַשֶּׁמֶשׁ אוֹ לַיָּרֵחַ בּתוֹרַת יְשוּת וְכֹּחַ עַצְמִי" זָר, וְלָכֵן הֲרֵי הוּא כְּמַאֲמִין בַּעֲבוֹדָה זָרָה לְפִי שֶׁחַיָּבִים אָנוּ לְהַאֲמִין שֶׁאֵין לָהֶם שׁוּם כֹּחַ עַצְמִי וְכֻלָּם נְתוּנִים לִגְזֵרָתוֹ יִתְבָּרָךְ וְאֵין בְּכֹחָם לַעֲשׂוֹת מְאוּמָה, וְלָכֵן הַפּוֹנֶה אֶל הָאֱלִילִים כּוֹפֵר בָּעִקָּר לְפִי שֶׁפּוֹנֶה אֲלֵיהֶם בֶּאֱמוּנָה שֶׁיֵּשׁ לָהֶם כֹּחַ עַצְמִי מִשֶּׁלָּהֶם, וּמִכֹּחָם הָעַצְמִי מְבַקֵּשׁ הוּא אֶת בַּקָּשָׁתוֹ.<p dir="rtl">
וֶאֱמֶת, אָדָם שֶׁיִּפְנֶה לְרֵעֵהוּ בֶּאֱמוּנָה שֶׁיֵּשׁ לוֹ כֹּחַ עַצְמִי מִשֶּׁלּוֹ, גַּם הוּא כְּמַאֲמִין בַּעֲבוֹדָה זָרָה, וּכְמוֹ שֶׁפַּרְעֹה הָרָשָׁע עָשָׂה עַצְמוֹ עֲבוֹדָה זָרָה, וּכְמוֹ כֵן נְבוּכַדְנֶצַּר בִּקֵּשׁ לַעֲשׂוֹת עַצְמוֹ אֱלִיל, וְכֵן נִמְרוֹד עָשָׂה עַצְמוֹ אֱלִיל וּבִקֵּשׁ לְהִשְׁתָּחֲווֹת לוֹ, וּלְבַקֵּשׁ מִמֶּנּוּ, זֶהוּ עֲבוֹדָה זָרָה מַמָּשׁ כֵּיוָן שֶׁהַפְּנִיָּה אֲלֵיהֶם בִּרְאוֹת בָּהֶם כְּכֹחַ עַצְמִי מְנֻתָּק מֵהָאֱלֹקִים. וּמִכָּאן תָּבִין מַה שֶּׁהֻתַּר לָנוּ לִפְנוֹת לִבְנֵי אָדָם לְבַקֵּשׁ עֶזְרָתָם, הַלְוָאָה, רְפוּאָה וְכַדּוֹמֶה. זֹאת הֻתַּר בִּתְנַאי שֶׁהַפְּנִיָּה אֲלֵיהֶם כִּשְׁלִיחִים לְהַעֲבִיר אֶת הָעֶזְרָה וְלִרְאוֹתָם תְּלוּיִים וְעוֹמְדִים לִרְצוֹן ה', דְּהַיְנוּ אֲנִי פּוֹנֶה לְבַקֵּשׁ עֶזְרָה כְּהַלְוָאָה אוֹ רְפוּאָה לְרוֹפֵא אוֹ לְמַלְוֶה בֶּאֱמוּנָה שְׁלֵמָה שֶׁאִם יִרְצֶה ה' יִתֵּן בְלֵב הַמַּלְוֶה לַעֲזֹר לִי, אִם יִרְצֶה יִתֵּן ה' בְּלֵב הָרוֹפֵא לְכַוֵּן אֶת הָרְפוּאָה הַמַּתְאִימָה לִי, וְרַק בִּתְנַאי זֶה הֻתַּר לָנוּ לִפְנוֹת לִבְנֵי אָדָם, לְפִי שֶׁאֵין זֶה סוֹתֵר אֶת הָאֱמוּנָה שֶׁ"אֵין עוֹד מִלְבַדּוֹ", לְפִי שֶׁלֵּב מְלָכִים וְשָׁרִים בְּיַד ה' לְכָל אֲשֶׁר יַחְפֹּץ יַטֶּנּוּ, אֵין אָנוּ פּוֹנִים לָרוֹפֵא אוֹ לַמַּלְוֶה בְּכֹחַ עַצְמוֹ כֶּאֱלִיל הַמְנֻתָּק מֵהָאֱלֹקוּת, אָסוּר לָנוּ לְהַפְרִיד אֶת הַמַּחְשָׁבָה מֵהָאֱלֹקִים גַּם בִּפְנִיּוֹתֵינוּ לְבָשָׂר וָדָם לְבַקֵּשׁ עֶזְרָה, חוֹבָתֵנוּ לְהַאֲמִין שֶׁמִּצַּד עַצְמָם אֵין בִּיכָלְתָּם לַעֲשׂוֹת מְאוּמָה, וּתְפוּסִים הֵמָּה בִּידֵיהֶם וּבְבִינָתָם מִלַּעֲזֹר לְזוּלָתָם וּנְתוּנִים הֵמָּה לִגְזֵרַת הַבּוֹרֵא הַאִם יְהַוּוּ כִּשְׁלִיחִים לְעֶזְרַת זוּלָתָם אוֹ לֹא, וְהַכֹּל תָּלוּי בְּמַעֲשֵׂינוּ אִם טוֹבִים הֵמָּה אִם לָאו, וְרַק רְצוֹן ה' הוּא שֶׁיִּקְבַע אֶת בִּצּוּעַ הַיְשׁוּעָה, וְאִם כֵּן אֵין בְּכָךְ שׁוּם אֱלִילוּת וְשׁוּם עֲבוֹדָה זָרָה, כִּי הָאֱמוּנָה רְצוּפָה לְבַקָּשַׁת הָעֶזְרָה, שֶׁבְּאִם לֹא יִרְצֶה ה' בִּישׁוּעָתֵנוּ לֹא יַעֲזֹר שׁוּם רָצוֹן וְשׁוּם כֹּחַ שֶׁל אַף אֶחָד לְחַלֵּץ אֶת הַנִּגְזָר מִגְּזֵרָתוֹ.<p dir="rtl">
וְעַכְשָׁו נָבוֹא לְהָשִׁיב לְאוֹתָם שְׁתֵּי כִּתּוֹת הַנִּמְנָעִים מִתְּפִלָּה וּלְהוֹכִיחַ לְעַצְמֵנוּ שֶׁמַּעֲשֵׂינוּ סוֹתְרִים אֶת טַעֲנוֹתֵינוּ.<p dir="rtl">
הֲרֵי אִם בִּשְׁעַת צָרָה אוֹ שְׁעַת הַצֹּרֶךְ פּוֹנִים אָנוּ לְכָל גּוֹרֵם, וְכָאָמוּר מַאֲמִינִים אָנוּ שֶׁאֵין בִּיכֹלֶת אָדָם לַעֲזֹר לָנוּ אֶלָּא אִם אָכֵן זוֹ תְּהֵא גַּם הַסְכָּמַת הָאֱלֹקִים הֲרֵי שֶׁשּׁוּב נִפְרָכִים טִעוּנֵינוּ לְהִתְרַפּוֹת מִתְּפִלָּה. מַדּוּעַ אֵינֶנּוּ פּוֹנִים יְשִׁירוֹת גַּם לְבַקֵּשׁ מֵה' וּמִסְתַּפְּקִים אָנוּ בְּבַקָּשַׁת עֶזְרָה מִבָּשָׂר וָדָם בִּלְבַד, הֲלֹא גַּם הֵמָּה תְּלוּיָה עֶזְרָתָם בְהַסְכָּמַת ה', וְזוֹ אֱמוּנָתֵנוּ, וְרַק מִשּׁוּם כָּךְ הֻתַּר לָנוּ לְבַקֵּשׁ עֶזְרָתֵנוּ מִבָּשָׂר וָדָם.<p dir="rtl">
וְאִם כֵּן מַה טּוֹעֶנֶת כַּת רִאשׁוֹנָה - תְּפִלָּתִי לֹא תִּתְקַבֵּל כִי כְּבָר פְּעָמִים רַבּוֹת לֹא נַעֲנֵיתִי, אוֹ כְּטַעֲנַת כַּת שְׁנִיָה אֵינִי רָאוּי! מִי אֲנִי וּמָה אֲנִי שֶׁתִּתְקַבֵּל תְּפִלָּתִי! אִם כֵּן, מַדּוּעַ הִנְּךָ מְנַסֶּה לִפְתֹּר בְּעָיוֹתֶיךָ דֶּרֶךְ בְּנֵי אָדָם וְדֶרֶךְ כֹּחוֹת זָרִים לְמִינֵיהֶם הֲרֵי מַאֲמִין אַתָּה שֶׁכֻּלָּם תְּלוּיִים בְּמִי שֶׁאָמַר וְהָיָה הָעוֹלָם, וְאֵין בְּכֹחָם לַעֲשׂוֹת מְאוּמָה אִם לֹא שֶׁיִּרְצֶה ה' בְּכָךְ, וְאִם כֵּן אִם נִסִּיתָ פַעַם פַּעֲמַיִם לְהֵעָזֵר בְּרוֹפֵא פְּלוֹנִי בְּעָשִׁיר פְּלוֹנִי לְעֶזְרָה וְלֹא נַעֲנֵיתָ הֲרֵי שֶׁהֵבַנְתָּ שֶׁאֵין רְצוֹן ה' לְהוֹשִׁיעְךָ וְלָמָּה אִם כֵּן אַתָּה מְנַסֶּה הָלְאָה וְהָלְאָה בְּעוֹד דֶּרֶךְ וְעוֹד דֶּרֶךְ בְּאֹפֶן כָּזֶה אוֹ אַחֵר כְּדֵי לְהִוָּשַׁע.<p dir="rtl">
מִמַּה נַּפְשָׁךְ,<p dir="rtl">
אִם מַאֲמִין אַתָּה שֶׁה' יִתְבָּרַךְ הוּא הַמְנַהֵל אֶת הָעוֹלָם וְלֵב מְלָכִים וְשָׁרִים בִּרְשׁוּתוֹ בִּלְבַד וְאַתָּה שֶׁפּוֹנֶה לְזָרִים לְהוֹשִׁיעָךָ אֵינְךָ פּוֹנֶה אֲלֵיהֶם אֶלָּא רַק כְּאֶמְצָעִים וּשְלוּחִים מֵאֵת הַבּוֹרֵא לְעָזְרְךָ, וּמַה שֶּׁאַתָּה מְנַסֶּה בְּכָל מִינֵי אֳפָנִים זֶה מִשּׁוּם שֶׁאַתָּה כָּל פַּעַם חוֹשֵׁב אוּלַי זֶה עַתָּה יַעֲלֶה רָצוֹן מֵאֵת ה' לִשְׁלֹחַ עֶזְרִי וִישׁוּעָתִי, אִם כֵּן לָמָּה אַתָּה מִתְרַפֶּה מֵהַפְּנִיָּה גַּם לַה' וּבוֹחֵר אֶת הַפְּנִיָה לְבָשָׂר וָדָם בִּלְבַד.<p dir="rtl">
וְאִם אָכֵן הִתְיָאַשְׁתָּ מִישׁוּעַת ה' וְעָלָה בְּדַעַתְךָ שֶׁאֵין בִרְצוֹן ה' לְהוֹשִׁיעֲךָ אִם כֵּן לָמָּה אַתָּה מְנַסֶּה אֵצֶל בְּנֵי אָדָם שֶׁיּוֹשִׁיעוּךָ, אִם ה' אֵינוֹ רוֹצֶה לְהוֹשִׁיעֲךָ, מִי יוּכַל לַעֲזֹר לְךָ.<p dir="rtl">
אֶלָּא מוּכָח מִזֶּה: מֵהַתְּפִלָּה הִתְיָאַשְׁתָּ, וּמֵעֶזְרַת בְּנֵי אָדָם לֹא הִתְיָאַשְׁתָּ!<p dir="rtl">
וְנַחְזֹר אִם כֵּן לַפֶּלֶא הֶעָצוּם בּוֹ הִתְחַלְנוּ אֶת קוּנְטְרֶסֵנוּ, אָנוּ הֲלֹא יְהוּדִים מַאֲמִינִים בְּנֵי מַאֲמִינִים, מַאֲמִינִים בְּשָׂכָר וְעֹנֶשׁ, מַאֲמִינִים בְּעַיִן רוֹאָה וְאֹזֶן שׁוֹמַעַת מַאֲמִינִים בַּה' יִתְבָּרָךְ שֶׁהוּא חוֹקֵר לֵב וּכְלָיוֹת, לְהֵיכָן נֶעֶלְמָה אֱמוּנָה זוֹ מֵאִתָּנוּ בִּשְׁעַת צָרוֹתֵינוּ.<p dir="rtl">
מַסְקָנָה אַחַת חַיָּבִים אָנוּ לְהַסִּיק מִכָּל הַשַּׁקְלָא וְטַרְיָא הָאֲמוּרָה לְמַעְלָה,<p dir="rtl">
לֹא כּוֹפְרִים אָנוּ, מַאֲמִינִים בְּנֵי מַאֲמִינִים אָנוּ, אֶלָּא פָּשּוּט הַבְּעָיָה הַיְחִידִית הִיא אֶצְלֵנוּ שִׁטְחִיּוּת הָאֱמוּנָה הַנּוֹבַעַת מִמַּחֲלַת הַהֶרְגֵּל.<p dir="rtl">
וְכָאן נָבוֹא לְבָאֵר "אֱמוּנָה" מַה הִיא? וְאֵיזֶה נֶכֶס יָקָר מָצוּי אֵצֶל כָּל יְהוּדִי וִיהוּדִי בְּהֶשֵּׂג יַד רֶגַע רֶגַע, וְתוֹצְאוֹת הַהַבְהָרָה יִהְיוּ לָנוּ לְרֶוַח עָצוּם וּלְנֶחָמָה מִכָּל יְגוֹנֵינוּ, וְלִרְאוֹת אֶת הַמִּשְׁעָן וְהַמַּשְׁעֵנָה סָמוּךְ וְנִרְאֶה תַּחַת יָדֵינוּ בְּכָל עֵת וּבְכָל רֶגַע. וְלִרְאוֹת אֶת הַמּוֹשִׁיעַ הָאֲמִתִי הַיְחִידִי מָצוּי סְבִיבֵנוּ, וְנִוָּכַח מִי הוּא הָאוֹהֵב הָאֲמִתִי וְהַכֵּנֵה, וּמִי הוּא הָאוֹהֵב הַמְדֻמֶּה וְהָאִינְטֶרֶסַנְט, וּמִמֵילָא נַחְלִיט כְּבָר לְעַצְמֵנוּ לְמִי הָעֲדִיפוּת לִפְנוֹת, מִי הוּא הַמַּרְגִּיעַ וְהַמְשַׂמֵּחַ אֶת נִשְׁבְּרֵי הַלֵּב בֶּאֱמֶת לְלֹא תּוֹפְעוֹת לְוַאי, יְשׁוּעָה אֲמִתִּית וְנִצְחִית בְּכָל מִקְרֶה וּבְכָל זְמַן, לְלֹא שׁוּם מִגְבָּלוֹת, עוֹזֵר וּמוֹשִׁיעַ שֶׁאֵין מַעְצוֹר מִלְּפָנָיו מִפְּנֵי שׁוּם גּוֹרֵם בָּעוֹלָם, וְעוֹד הַרְבֵּה הַרְבֵּה דְּבָרִים נְעִימִים וְטוֹבִים הָעֲרֵבִים לַנֶּפֶשׁ, וּבִפְרָט שֶׁבַּהֶמְשֵׁךְ יוּבַן לָנוּ גֹּדֶל הָאוֹצָר הַיָּקָר שֶׁיֵּשׁ לְכָל יְהוּדִי וִיהוּדִי בְּכִיסוֹ מַמָּשׁ וְאֵין הוּא שָׂם עַל לֵב, וְכֵיצַד כֹּחַ הָרַע מַעֲלִים בְּעָרְמָה גְּדוֹלָה אֶת הָאֹשֶׁר וְהַנִּצָּחוֹן שֶׁנִמְצָא תַּחַת יָדוֹ שֶׁל כָּל יְהוּדִי וִיהוּדִי.<p dir="rtl">
<h3 dir="rtl" id="960_dor_acharon, ב מלא כל הארץ כבודו">ב. מְלֹא כָל הָאָרֶץ כְּבוֹדוֹ</h3><p dir="rtl">
בְּפֶרֶק זֶה נְבָאֵר עַד כַּמָּה יֵשׁ לָנוּ לְהִתְעַדֵּן וּלְהִתְעַנֵּג עַל אָשְׁרֵנוּ הַגָּדוֹל הַמָּצוּי לָנוּ בְּכָל עֵת וּבְכָל מִקְרֶה.<p dir="rtl">
וְנַתְחִיל בְּמִלּוֹת הַפֶּלֶא שֶׁל רַבֵּנוּ הָרַמְחַ"ל:<p dir="rtl">
<b>מִי שֶׁהוּא בַּעַל שֵׂכֶל נָבוֹן - בִּמְעַט הִתְבּוֹנְנוּת וְשִׂימַת לֵב יוּכַל לִקְבֹּעַ בְּלִבּוֹ אֲמִתּוּת הַדָּבָר, אֵיךְ הוּא בָּא וְנוֹשֵׂא וְנוֹתֵן עִמּוֹ מַמָּשׁ יִתְבָּרַךְ, וּלְפָנָיו הוּא מִתְחַנֵּן, וּמֵאִתּוֹ הוּא מְבַקֵּשׁ, וְהוּא יִתְבָּרַךְ שְׁמוֹ מַאֲזִין לוֹ וּמַקְשִׁיב לִדְבָרָיו, כַּאֲשֶׁר יְדַבֵּר אִישׁ אֶל רֵעֵהוּ, וְרֵעֵהוּ שׁוֹמֵעַ וּמַקְשִׁיב אֵלָיו. <span class="booklinks" onclick="sendBookLink(this)" onmouseover="setBookLinkTitle(this)">(מְסִלַּת יְשָׁרִים פֶּרֶק יט)</span></b><p dir="rtl">
נְדַיֵּק בִּדְבָרָיו שֶׁל הָרַמְחַ"ל - "בִּמְעַט הִתְבּוֹנְנוּת וְשִׂימַת לֵב", לֹא צָרִיךְ הַרְבֵּה לְהַעֲמִיק רַק קְצָת לָצֵאת מֵהַשִּׁטְחִיוּת וּמֵהַהֶרְגֵּל וּלְהִתְבּוֹנֵן מְעַט, וּכְבָר לְפָנֶיךָ תְּמוּנָה מַזְהִירָה הַמְעוֹרֶרֶת עֲרֵבוּת חֲשִׁיקָה יְדִידוּת - עִם "הַכֹּל יָכוֹל" שֶׁהִנֵּה הוּא לְפָנֶיךָ לְלֹא שׁוּם מָסָךְ, אֵינְךָ צָרִיךְ לְחַפֵּשׂ אוֹתוֹ, אֵינְךָ צָרִיךְ לַעֲמֹד בַּתּוֹר כְּדֵי לְהִתְקַבֵּל לְפָנָיו וּלְהַשְׁמִיעַ אֶת דְּבָרֶיךָ, בְּכָל מָקוֹם וּבְכָל מַצָּב הִנֵּה הוּא לְפָנֶיךָ וְהַמֻּטָּל עָלֶיךָ זֶהוּ רַק לִפְתֹּחַ אֶת הַפֶּה וּלְבַקֵּשׁ אֶת בַּקָּשָׁתְךָ.<p dir="rtl">
"מִי גוֹי גָּדוֹל אֲשֶׁר לוֹ אֱלֹקִים קְרֹבִים אֵלָיו כַה' אֱלֹקֵינוּ בְּכָל קָרְאֵינוּ אֵלָיו" <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים ד' ז')</span><p dir="rtl">
מַאֲמָר מַרְנִין וּמַלְהִיב מָצִינוּ בַּגְּמָרָא יְרוּשַׁלְמִי (בְּרָכוֹת) הַמַּמְחִישׁ אֶת קִרְבַת ה' לְכָל אָדָם וְאָדָם כְּקֹרְבָה שֶׁאֵין קֹרְבָה קְרוֹבָה מִמֶּנָּה.<p dir="rtl">
שָׁאֲלוּ אֶת רַבִּי שַׂלְמַאי וְכוּ', מַה הוּא דִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים ד' ז')</span>: "מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו וְגוֹ'"? אָמַר לָהֶן וְכוּ' קָרוֹב בְּכָל מִינֵי קִרְבוֹת, דְּאָמַר ר"פ בְּשֵׁם ר"י בַּר סִימוֹן: עֲבוֹדָה זָרָה נִרְאֵית קְרוֹבָה וְאֵינָהּ אֶלָּא רְחוֹקָה, מַאי טַעְמָא? "יִשָּׂאֻהוּ עַל כָּתֵף יִסְבְּלֻהוּ" <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה מו' ז')</span> - סוֹף דָּבָר, אֱלֹהּוֹ עִמּוֹ בַּבַּיִת, וְהוּא צוֹעֵק עַד שֶׁיָּמוּת, וְלֹא יִשְׁמַע וְלֹא יוֹשִׁיעַ מִצָּרָתוֹ. אֲבָל הַקָּדוֹשׁ בָּרוּךְ הוּא נִרְאֶה רָחוֹק - וְאֵין קָרוֹב מִמֶּנּוּ, דְּאָמַר לֵוִי: מֵהָאָרֶץ וְעַד לָרָקִיעַ מַהֲלַךְ חֲמֵשׁ מֵאוֹת שָׁנָה וְכוּ'. רְאֵה כַּמָּה הוּא גָּבוֹהַּ מֵעוֹלָמוֹ, וְאָדָם נִכְנָס לְבֵית הַכְּנֶסֶת וְעוֹמֵד אֲחוֹרֵי הָעַמּוּד וּמִתְפַּלֵּל בִּלְחִישָׁה, וְהַקָּדוֹשׁ בָּרוּךְ הוּא מַאֲזִין אֶת תְּפִלָּתוֹ, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שְׁמוּאֵל א' א' יג)</span>: "וְחַנָּה הִיא מְדַבֶּרֶת עַל לִבָּהּ רַק שְׂפָתֶיהָ נָעוֹת וְקוֹלָה לֹא יִשָּׁמֵעַ", וְהֶאֱזִין הַקָּדוֹשׁ בָּרוּךְ הוּא אֶת תְּפִלָּתָהּ. וְכֵן כָּל בְּרִיּוֹתָיו, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קב' א)</span>: "תְּפִלָּה לְעָנִי כִּי יַעֲטֹף וְגוֹ'", כְּאָדָם הַמֵּשִׂיחַ בְּאֹזֶן חֲבֵרוֹ, וְהוּא שׁוֹמֵעַ. וְכִי יֵשׁ לְךָ אֱלֹהַּ קָרוֹב מִזֶּה שֶׁהוּא קָרוֹב לִבְרִיּוֹתָיו כְּפֶה לָאֹזֶן?<p dir="rtl">
הַגְּמָרָא בִּירוּשַׁלְמִי מוּסֶבֶת עַל הַבְּשׂוֹרָה שֶׁמְּבַשֵּׂר לָנוּ מֹשֶׁה רַבֵּנוּ בַּפָּסוּק "וּמִי גוֹי גָּדוֹל אֲשֶׁר לוֹ אֱלֹקִים קְרֹבִים אֵלָיו כַּה' אֱלֹקֵינוּ בְּכָל קָרְאֵינוּ אֵלָיו".<p dir="rtl">
בְּשׂוֹרָה זוֹ יִחוּדִית וְאָפְיָנִית לְעַם יִשְׂרָאֵל בִּלְבַד, וְזוֹהִי סְגֻלָּתֵנוּ עַל שְׁאָר אֻמּוֹת הָעוֹלָם הַנְּתוּנִים תַּחַת שָׂרֵי מַעְלָה, שִׁבְעִים אֻמּוֹת כָּל אֻמָּה וְאֻמָּה נְתוּנָה תַּחַת הַשַּׂר שֶׁלָּהּ לְקַבֵּל הַשְׁפָּעָה מִמֶּנּוּ, דְּהַיְנוּ - דַּרְכּוֹ, וְאִלּוּ עַם יִשְׂרָאֵל אֵין מְתַוֵּךְ בֵּינֵיהֶם לְבֵין אֲבִיהֶם שֶׁבַּשָּׁמַיִם לֹא שַׂר וְלֹא שָׂרָף, אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ הוּא פַּטְרוֹנָן שֶׁל יִשְׂרָאֵל, וְהַפְּנִיּוֹת שֶׁלָּנוּ מְחֻיָּבוֹת לַעֲבֹר יְשִׁירוֹת אֵלָיו וְלֹא לְזוּלָתוֹ, אַחֶרֶת פָּשׁוּט טָעִינוּ בַּכְּתֹבֶת..<p dir="rtl">
וְעַל כָּךְ נָבִיא קֶטַע נוֹסָף מִגְּמָרָא יְרוּשַׁלְמִי <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק הָרוֹאֶה)</span>:<p dir="rtl">
בָּשָׂר וָדָם, אִם בָּאַת לוֹ צָרָה, קוֹרֵא לְבֶן בֵּיתוֹ שֶׁל פַּטְרוֹן [עָשִׁיר וּמוֹשֵׁל], וְאוֹמֵר לוֹ: "לֵךְ וְהוֹדִיעַ לַאֲדוֹנְךָ: פְּלוֹנִי עַל הַפֶּתַח בַּחוּץ". אֲבָל הַקָּדוֹשׁ בָּרוּךְ הוּא אֵינוֹ כֵּן - אִם בָאֲתָה לוֹ צָרָה לָאָדָם, לֹא תִּקְרָא לְמִיכָאֵל וְלֹא לְגַבְרִיאֵל, אֶלָּא צְוַח לְהַקָּדוֹשׁ בָּרוּךְ הוּא, וְהוּא עוֹנֶה לְךָ, הֲדָא הוּא דִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(יוֹאֵל ג, ה')</span>: "כָּל אֲשֶׁר יִקְרָא בְּשֵׁם ה' יִמָּלֵט", הוֹרוּ לָנוּ בָּזֶה - כִּי בִּקְרִיאָתְךָ לְמִיכָאֵל אוֹ גַּבְרִיאֵל, הֲרֵי הֵם צְרִיכִים רְשׁוּת ה', כְּמוֹ הַמָּשָׁל שֶׁל בֶּן בַּיִת שֶׁאוֹמֵר לַפַּטְרוֹן: פְּלוֹנִי עַל הַפֶּתַח בַּחוּץ, וְהוּא שֶׁמַּזְהִיר לָנוּ שֶׁלֹּא תִקְרָא לְמִיכָאֵל אוֹ לְגַבְרִיאֵל, שֶׁצְּרִיכִים לְהִמָּלֵךְ בּוֹ יִתְבָּרָךְ, אֶלָּא לַשֵּׁם יִתְבָּרַךְ, וּמִיָּד יַעֲנֶה, כְּמוֹ שֶׁכָּתוּב "כָּל אֲשֶׁר יִקְרָא בְּשֵׁם ה' יִמָּלֵט", כִּי בִּקְרִיאַת שֵׁם ה' לְבַד, עַד שֶׁלֹּא הִשְׁלִים שְׁאֵלָתוֹ, הוּא נִמְלָט, כִּי בַּעֲבוֹדַת הָאֵל יִתְבָּרַךְ בְּכָל לֵבָב, וְהִיא תְּפִלָּה בְּכַוָּנָה, יֻשְׁלְמוּ לָאָדָם כָּל חֲפָצָיו וּמַאֲוַיָּיו הַצְּרִיכִים לוֹ בְּזֶה הָעוֹלָם לַעֲבוֹדַת בּוֹרְאוֹ הַנִּכְלָלִים בְּטוֹב וְרַע, בַּהֲבָאַת הַטּוֹב עָלָיו וּבְסִלּוּק הָרָעָה הַבָּאָה עָלָיו.<p dir="rtl">
אֶלָּא שֶׁבְּכֹחַ הַהֶרְגֵּל טְמוּנָה הַהַטְעָיָה הַגְּדוֹלָה בְּיוֹתֵר.<p dir="rtl">
אָנוּ מֻרְגָּלִים לְהָבִין שֶׁ"קָּרוֹב" זֶה מַה שֶּׁמּוּחָשִׁי אֶצְלֵנוּ כְּקָרוֹב, מֵעִיר אֶת אָזְנֵינוּ הַיְרוּשַׁלְמִי, מַה יּוֹתֵר קָרוֹב מִגּוּשׁ אֶבֶן אוֹ זָהָב כַּעֲבוֹדָה זָרָה שֶׁיָּכוֹל לִהְיוֹת מָצוּי אֵצֶל כָּל אֶחָד בְּכִיסוֹ אוֹ בְּאַרְמוֹנוֹ וּבְעֶצֶם הִיא הִיא הָרְחוֹקָה בְּיוֹתֵר, וְאִלּוּ הָאֱלֹקִים שֶׁאָנוּ מֻרְגָּלִים לִרְאוֹתוֹ שֶׁאֵין רָחוֹק מִמֶּנּוּ הוּא שֶׁבְּעֶצֶם אֵין קָרוֹב מִמֶּנּוּ.<p dir="rtl">
<h3 dir="rtl" id="960_dor_acharon, ג התפלה היא לי ענג שאין כמוהו / ספור">ג. הַתְּפִלָּה הִיא לִי עֹנֶג שֶׁאֵין כָּמוֹהוּ / סִפּוּר</h3><p dir="rtl">
<b>אמר רַבִּי אִיבּוּ: בְּשָׁעָה שֶׁאַתָּה עוֹמֵד לְהִתְפַּלֵּל יְהֵא לִבְּךָ שָׂמֵחַ עָלֶיךָ, שֶׁהִנְּךָ עוֹמֵד לְהִתְפַּלֵּל לִפְנֵי אֱלֹקִים שֶׁאֵין כַּיּוֹצֵא בּוֹ <span class="booklinks" onclick="sendBookLink(this)" onmouseover="setBookLinkTitle(this)">(מִדְרָשׁ "שׁוֹחֵר טוֹב" מִזְמוֹר ק')</span></b><p dir="rtl">
שָׁאֲלוּ פַּעַם אֶת הָרַהַ"ק בַּעַל הַתַּנְיָא הֲכֵיצַד מַאֲרִיךְ בִּתְפִלָּתוֹ יוֹתֵר מִדַּי, וְכָךְ בְּעִקְבִיּוּת ג' פְּעָמִים בְּכָל יוֹם וְלֹא נִלְאֶה? וְהֵשִׁיב: הַגִּיעוּ בְּעַצְמְכֶם שֶׁהֻזְמַנְתֶּם לְרֵאָיוֹן עִם שַׂר גָּדוֹל וּמְכֻבָּד, וְכִי לֹא יֻנְעַם לָכֶם הַיְשִׁיבָה וְהַשִּׂיחָה עִמּוֹ? וַדַּאי שֶׁרְצוֹנְכֶם לֵישֵׁב וּלְשׂוֹחֵחַ כַּמָּה שֶׁיּוֹתֵר זְמַן, וְקָשֶׁה יִהְיֶה בְּעֵינֵיכֶם לִפָּרֵד מֵהַשִּׂיחָה, וְכָל הָאֲרִיכוּת לֹא לְעֹל וְלֹא לְמַשָּׂא יֵחָשֵׁב לָכֶם. כֵּן אֲנִי מַרְגִּישׁ בִּהְיוֹתִי בַּתְּפִלָּה - הֲרֵי אֲנִי מְשׂוֹחֵחַ לֹא עִם שַׂר, לֹא עִם מֶלֶךְ בָּשָׂר וָדָם, אֶלָּא עִם כֹּל יָכוֹל, מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, וְאִם כֵּן, כֵּיצַד אוּכַל לְקַצֵּר אִם יֵשׁ לִי רְשׁוּת לְהַאֲרִיךְ וְהַשִּׂיחָה נְעִימָה לִי מְאֹד, וּבְכָל רֶגַע וְרֶגַע אֲנִי מַרְגִּישׁ זְכוּת וְכָבוֹד גָּדוֹל בִּהְיוֹתִי עֶבֶד בָּשָׂר וָדָם, זוֹכֶה שֶׁיִּתְרַצֶּה לְדַבֵּר עִמִּי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא וְלִשְׁמֹעַ מַה בְּפִי!<p dir="rtl">
וְזֶה לְשׁוֹן בַּעַל הַ'תַּנְיָא' לִקּוּטֵי אֲמָרִים פֶּרֶק לג):<p dir="rtl">
<b>וְהִנֵּה כַּמָּה גְּדוֹלָה שִׂמְחַת הֶדְיוֹט וּשְׁפַל אֲנָשִׁים בְּהִתְקָרְבוּתוֹ לְמֶלֶךְ בָּשָׂר וָדָם הַמִּתְאַכְסֵן וְדָר עִמּוֹ בְּבֵיתוֹ, וְקַל וְחֹמֶר לְאֵין קֵץ לְקִרְבַת וְדִירַת מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, וּכְדִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(יִרְמְיָה ל)</span>: "כִּי מִי הוּא זֶה עָרַב אֶל לִבּוֹ לָגֶשֶׁת אֵלַי נְאוּם ה'", וְעַל זֶה תִּקְנוּ לִתֵּן שֶׁבַח וְהוֹדָיָה לִשְׁמוֹ יִתְבָּרַךְ בְּכָל בֹּקֶר, וְלוֹמַר: "אַשְׁרֵינוּ מַה טּוֹב חֶלְקֵנוּ וְכוּ', וּמַה יָּפָה יְרֻשָּׁתֵנוּ", כְּלוֹמַר, כְּמוֹ שֶׁהָאָדָם שָׂשׂ וְשָׂמֵחַ בִּירֻשָּׁה שֶׁנָּפְלָה לוֹ הוֹן עָתֵק שֶׁלֹּא עָמַל בּוֹ, כֵּן - וְיוֹתֵר מִכֵּן לְאֵין קֵץ - יֵשׁ לָנוּ לִשְׂמֹחַ עַל יְרֻשָּׁתֵנוּ שֶׁהִנְחִילוּנוּ אֲבוֹתֵינוּ, הוּא יִחוּד ה' הָאֲמִתִּי, אֲשֶׁר אֲפִלּוּ בָּאָרֶץ מִתַּחַת אֵין עוֹד מִלְבַדּוֹ, וְזוֹ הִיא דִּירָתוֹ בַּתַּחְתּוֹנִים.</b><p dir="rtl">
וְהֵם אֵלּוּ דִּבְרֵי הַמִּדְרָשׁ שׁוֹחֵר טוֹב <span class="booklinks" onclick="sendBookLink(this)" onmouseover="setBookLinkTitle(this)">(מִזְמוֹר ק')</span>:<p dir="rtl">
<b>אָמַר רַבִּי אִיבּוּ: בְּשָׁעָה שֶׁאַתָּה עוֹמֵד לְהִתְפַּלֵּל יְהֵא לִבְּךָ שָׂמֵחַ עָלֶיךָ, שֶׁהִנְּךָ עוֹמֵד לְהִתְפַּלֵּל לִפְנֵי אֱלֹקִים, שֶׁאֵין כַּיּוֹצֵא בּוֹ.</b><p dir="rtl">
כָּאן בָּא רַבִּי אִיבּוּ לָתֵת עֵצָה לָאָדָם לְהַנְעִים וּלְעַנֵּג לוֹ כָּל רֶגַע וְרֶגַע שֶׁהוּא עוֹמֵד בַּתְּפִלָּה וְזֹאת מִתּוֹךְ הַרְגָּשָׁה, אֲנִי עוֹמֵד לְהִתְפַּלֵּל לִפְנֵי אֱלֹקִים שֶׁאֵין כַּיּוֹצֵא בּוֹ, לְפָנָיו מַמָּשׁ לְלֹא מָסָךְ מַבְדִּיל - פָּנִים מוּל פָּנִים.<p dir="rtl">
וְהָרְאָיָה!<p dir="rtl">
נֻסַּח הַתְּפִלָּה הַמְנֻסָּח לָנוּ מֵאַנְשֵׁי כְּנֶסֶת הַגְּדוֹלָה שֶהָיוּ מֵאָה וְעֶשְׂרִים גְּדוֹלֵי יִשְׂרָאֵל וּמִתּוֹכָם כַּמָּה נְבִיאִים - חַגַּי זְכַרְיָה מַלְאָכִי, תִּקְנוּ לָנוּ לוֹמַר בָּרוּךְ אַתָּה. בִּלְשׁוֹן נוֹכֵחַ, כְּדַבֵּר אִישׁ אֶל רֵעֵהוּ וְרֵעֵהוּ שׁוֹמֵעַ וּמַקְשִׁיב אֵלָיו.<p dir="rtl">
פְּנִיָּה יְשִׁירוֹת!<p dir="rtl">
מִלְּבַד הַמּוּכָח לָנוּ מִנֻּסְחָתָם שֶׁל אַנְשֵׁי כְּנֶסֶת הַגְּדוֹלָה שֶׁהַתְּפִלָּה צְרִיכָה שֶׁתְּהֵא יְשִׁירוֹת לְלֹא אֶמְצָעִי, מַרְאֶה לָנוּ הַמַּבִּי"ט בְּסִפְרוֹ "בֵּית אֱלֹקִים" שֶׁאֵין לָנוּ רְשׁוּת לִפְנוֹת בְּשׁוּם דֶּרֶךְ אַחֶרֶת רַק יְשִׁירוֹת.<p dir="rtl">
וְכֹה דְּבָרָיו הַמְּאִירִים:<p dir="rtl">
<b>"..וּמִלַּת "מֵהָאֵל", הִיא לְהוֹרוֹת שֶׁאֵין רְשׁוּת לִשְׁאֹל וּלְבַקֵּשׁ כִּי אִם מֵהָאֵל יִתְבָּרַךְ, וְלֹא מִשָּׂרֵי מַעְלָה, שֶׁאֵין אָנוּ כְּפוּפִים תַּחְתָּם, וְלֹא גַּם מֵהַמַּלְאָכִים, כִּי אִם מֵהָאֵל יִתְבָּרַךְ לְבַדּוֹ שֶׁהוּא אֱלֹהֵינוּ. כִּי גַּם בַּזְּמַן שֶׁבָּגְדוּ יִשְׂרָאֵל, וְנֶאֱמַר לָהֶם <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹת כג כ)</span>: "הִנֵּה אָנֹכִי שֹׁלֵחַ מַלְאָךְ לְפָנֶיךָ לִשְׁמָרְךָ בַּדָּרֶךְ וְגוֹ'", וְנֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שָׁם כא)</span>: "הִשָּׁמֶר מִפָּנָיו.. אַל תַּמֵּר בּוֹ כִּי לֹא יִשָּׂא לְפִשְׁעֲכֶם", שֶׁנִּרְאֶה, לִכְאוֹרָה, שֶׁהַמַּלְאָךְ הָיָה אֶמְצָעִי בֵּינֵינוּ לְבֵין בּוֹרְאֵנוּ - הֲרֵי בֵּאֵר וְסָמַךְ הַכָּתוּב מִיָּד וְאָמַר כִּי לֹא שָׁלַח הַמַּלְאָךְ אֶלָּא כְּשָׁלִיחַ לְהָבִיאָם אֶל הָאָרֶץ, כְּדִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(שָׁם כג)</span>: "כִּי יֵלֵךְ מַלְאָכִי לְפָנֶיךָ וְכוּ'", אוּלָם, לְעִנְיַן הַתְּפִלָּה, שֶׁהִיא עֲבוֹדָה שֶׁבַּלֵּב, אֵין לָכֶם רְשׁוּת לְהִתְפַּלֵּל אֶלָּא לַה' שֶׁהוּא אֱלֹהֵיכֶם בְּיִחוּד, וְהוּא מַשְׁגִּיחַ בָּכֶם בִּכְלָל וּבִפְרָט כָּל אִישׁ וְאִישׁ.</b><p dir="rtl">
<h3 dir="rtl" id="960_dor_acharon, ד אמרת ה"חפץ חיים"" \ ספור">ד. אִמְרַת הֶ"חָפֵץ חַיִּים"" \ סִפּוּר</h3><p dir="rtl">
<b>הִנֵּה הַבּוֹרֵא יִתְבָּרַךְ אֲמִתִּי הוּא, אֱלֹקִים אֱמֶת, וְ"קָרוֹב ה' לְכָל קוֹרְאָיו לְכָל אֲשֶׁר יִקְרָאֻהוּ בֶּאֱמֶת", וּכְמוֹ שֶׁהוּא יִתְבָּרַךְ אֱמֶת, כָּךְ הַגִּישָׁה אֵלָיו צְרִיכָה לִהְיוֹת אֲמִתִּית, וְאוּלָם אִם קוֹרְאִים אוֹתוֹ בֶּאֱמֶת - הִנֵּהוּ קָרוֹב <span class="booklinks" onclick="sendBookLink(this)" onmouseover="setBookLinkTitle(this)">(עֲלֵי שׁוּר)</span></b><p dir="rtl">
מְסֻפָּר שֶׁבָּא אָדָם לְבַקֵּשׁ מֵהֶחָפֵץ חַיִּים שֶׁיַּעֲתִיר בִּתְפִלָּה עֲבוּרוֹ, עָנָה לוֹ הֶחָפֵץ חַיִּים, אָב לֹא אוֹהֵב שֶׁבֵּן הַנִּזְקָק לְעֶזְרָתוֹ יִשְׁלַח אֶת בַּקָּשָׁתוֹ עַל יְדֵי אָחִיו, אֶלָּא שְיָּבוֹא הוּא בְּעַצְמוֹ וִיבַקֵּשׁ.<p dir="rtl">
וְאִם נַעֲמִיק בִּדְבָרָיו שֶׁל הֶ"חָפֵץ חַיִּים" נִרְאֶה בֶּאֱמֶת עַד כַמָּה מְשֻׁנָּה דַּרְכֵּנוּ וְחַסְרַת הִתְבּוֹנְנוּת.<p dir="rtl">
כָּל הַקֶּשֶׁר הָאַמִּיץ וְהֶחָזָק בֵּין אָב לְבֵן הִיא הַנְּתִינָה וְהַקַּבָּלָה, הָאָב נוֹתֵן וְהַבֵּן מְקַבֵּל, הַנַּחַת שֶׁל הָאָב - לְהַעֲנִיק לַבֵּן לְהַנְעִים לוֹ, וְעַל זֶה הוּא מוּכָן גַּם לִמְסֹר אֶת נַפְשׁוֹ וּמָמוֹנוֹ, אוּלָם כָּל זֶה בִּתְנַאי שֶׁהַבֵּן יָבִין וְיִתְבּוֹנֵן עַל מְסִירוּתוֹ שֶׁל אָבִיו וְכָךְ יִוָּצֵר הַקֶּשֶׁר, אַחֶרֶת - כָּל זֶה אֵינֶנּוּ שָׁוֶה לָאָב לְהַעֲנִיק לְתוֹךְ בֵּן שֶׁלִּבּוֹ כָּאֶבֶן וְרוֹאֶה אֶת הַעֲנָקַת אָבִיו "כְּזוֹרֵק אֶבֶן לַחֵמֶת", עָלֵינוּ לְהָבִין, הָאָב גַּם אִינְטֶרֶסַנְט בַּנְּתִינָה, מַטְּרָתוֹ בַּנְּתִינָה לְכָל הַפָּחוֹת לְקַבֵּל מֵהַבֵּן אֵמוּן מָלֵא, אַהֲדָה, הַכָּרָה שֶׁאָבִיו אָכֵן אוֹהֲבוֹ, וּבְלֹא סָפֵק שֶׁאִינְטֶרֶס הָאָב בַּנְּתִינָה יִתְבַּצַּע בִּמְלֹאוֹ בִּפְנוֹת הַבֵּן אֵלָיו לְבַקֵּשׁ אֶת עֶזְרָתוֹ הַרְבֵּה יוֹתֵר מֵאֲשֶׁר כְּשֶׁהָאָב עַצְמוֹ יַשְׁלִיךְ אֶת טוּבוֹ עַל בְנוֹ. כְּשֶׁהַבֵּן בָּא וּמְבַקֵּשׁ אֶת מְבֻקָּשׁוֹ מְגַלֶּה אֶת תְּלוּתוֹ בְּאָבִיו וְכִי אָכֵן נִצְרָךְ הוּא לוֹ, הָאָב מִתְמַלֵּא בְּרַחֲמִים עַל הַבֵּן שֶׁמַּכִּיר בּוֹ כְּאָבִיו וְנוֹתֵן אֶת תְּלוּתוֹ בּוֹ, וּמַשְׁלִיךְ אֶת פִּתְרוֹן מְצוּקָתוֹ עַל אָבִיו הֲרֵי שֶׁאָבִיו הִשִּׂיג אֶת הַמַּטָּרָה לִרְאוֹת עִם בְּנוֹ קֶשֶׁר חָזָק שֶׁל נוֹתֵן וּמְקַבֵּל, וּבִכְלָל אֵיזֶה טַעַם יֵשׁ לַנּוֹתֵן לָתֵת כְּשֶׁהַמְקַבֵּל רוֹאֶה אֶת מוֹשִׁיעוֹ וּמַצִּילוֹ כּ"גוֹרֵם" בִּלְבַד וְלֹא כְּמוֹשִׁיע בְּעֶצֶם.<p dir="rtl">
וּבִכְלָל דָּבָר זֶה רוֹאִים אָנוּ גַּם אֵצֶל בֵּין אָדָם לַחֲבֵרוֹ, כְּשֶׁאָדָם רוֹאֶה כֵּיצַד חֲבֵרוֹ תּוֹלֶה אֶת בִּטְחוֹנוֹ בּוֹ וְאוֹמֵר לוֹ אַתָּה מַחֲסִי, נוֹתֵן לוֹ לִבּוֹ לַעֲזֹר לוֹ.<p dir="rtl">
נַמְשִׁיךְ לְהִתְבּוֹנֵן!<p dir="rtl">
כְּשֶׁבֵּן נִצְרָךְ לְמַשֶּׁהוּ מֵאָבִיו וְאֵינוֹ נִגָּשׁ יְשִׁירוֹת אֶלָּא שׁוֹלֵחַ אֶת אָחִיו לְבַקֵּשׁ עֲבוּרוֹ בְּוַדַּאי שֶׁזֹּאת לְמוֹרַת רוּחוֹ שֶׁל אָבִיו, אָב רוֹצֶה קֶשֶׁר עִם כָּל בֵּן וּבֵן מִבָּנָיו, בָּזֹאת שֶׁאַחַד הַבָּנִים נִמְנָע מִלְּבַקֵּשׁ מְבֻקָּשׁוֹ מֵאָבִיו הֲרֵי שֶׁהוּא מַעֲמִיד אֶמְצָעִי בֵּינוֹ לְאָבִיו, וְהַתְּלוּת שֶׁלּוֹ בְּאָבִיו אֵינָהּ יְשִׁירוֹת, כְּלוֹמַר, תּוֹלֶה הוּא בִּטְחוֹנוֹ בְּאָחִיו שֶׁיְּבַקֵּשׁ מֵאָבִיו, הֲרֵי שֶׁגָּרַע בְּכָךְ אֶת תְּלוּתוֹ בְּאַבָּא בִּלְבַד וְחִלְּקָהּ מֶחֱצָה לְאָחִיו וּמֶחֱצָה לְאָבִיו, וּכְכָל שֶׁיַּרְבֶּה בְּגוֹרְמִים שׁוֹנִים עַד לִמְקוֹר הַיְשׁוּעָה הֲרֵי שֶׁכָּךְ מַרְבֶּה בַּ"חֲלָקִים" אֶת הַתְּלוּת, וְכַמּוּבָן שֶׁכְּכָל שֶׁהַתְּלוּת שֶׁלּוֹ נֶחְלֶקֶת לַחֲלָקִים רַבִּים כָּךְ עֶרֶךְ הָאֵמוּן וּרְצוֹן הַנְּתִינָה מִמְּקוֹר הַנְּתִינָה הוֹלֵךְ וּפוֹחֵת.<p dir="rtl">
אֵין דּוֹמֶה מִי שֶׁחִלֵּק אֶת הַתְּלוּת שֶׁלּוֹ לַחֲמִשָּׁה גּוֹרְמִים עַד הַגִּיעוֹ לַנּוֹתֵן וְהַמַּעֲנִיק, לְמִי שֶׁחִלֵּק אֶת הַתְּלוּת שֶׁלּוֹ לַעֲשָׂרָה גּוֹרְמִים וְחִפֵּשׂ סִבּוֹת לְסִבּוֹת עַד שֶׁקִּבֵּל מְבֻקָּשׁוֹ מִגּוֹרֵם רִאשׁוֹן.<p dir="rtl">
וּבְוַדַּאי שֶׁאֵינָם דּוֹמִים אֵלּוּ לְמִי שֶׁפָּנָה לְקַבֵּל מְבֻקָּשׁוֹ יְשִׁירוֹת מִגּוֹרֵם רִאשׁוֹן שֶׁאֲזַי הַקֶּשֶׁר שֶׁלּוֹ עִם הַנּוֹתֵן לְלֹא מְחִיצוֹת וּמָסַכִּים.<p dir="rtl">
הַקָּדוֹשׁ בָּרוּךְ הוּא בְּרָאָנוּ חֲסֵרִים וּתְלוּיִים בְּכַוָּנָה כְּדֵי שֶׁהַקֶּשֶׁר בֵּינֵינוּ יַתְמִיד.<p dir="rtl">
כְּדֵי שֶׁיּוּבַן הַדָּבָר הֵיטֵב נַקְדִּים מִדְרָשׁ מְפֻרְסָם.<p dir="rtl">
אָמַר רַבִּי שִׁמְעוֹן בַּר יוֹחַאי, מִפְּנֵי מָה הָיָה הַמָּן יוֹרֵד לָהֶם לְיִשְׂרָאֵל בְּכָל יוֹם, מַדּוּעַ לֹא הָיָה יוֹרֵד לָהֶם הַמָּן אַחַת לְשָׁבוּעַ אוֹ פַּעֲמַיִם לְשָׁבוּעַ כְּדֵי שֶׁלֹּא לְהַטְרִיחָם בְכָל יוֹם לְלָקְטוֹ?<p dir="rtl">
אֶלָּא,  מָשָׁל לְמָה הַדָּבָר דּוֹמֶה,<p dir="rtl">
לְמֶלֶךְ שֶׁהָיָה נוֹתֵן פַּרְנָסַת בְּנוֹ בְּכָל יוֹם, וְהָיָה בְּנוֹ בָּא אֵלָיו בְּכָל יוֹם לְקַבְּלָהּ, שִׁנָּה הַמֶּלֶךְ אֶת מְנָתוֹ לְפַעַם בְּשָׁבוּעַ וְלֹא הָיָה הַבֵּן בָּא אֵצֶל אָבִיו אֶלָּא פַּעַם אַחַת בְּשָׁבוּעַ.<p dir="rtl">
כֵּן הוּא בִּבְנֵי יִשְׂרָאֵל בַּמִּדְבָּר, אָדָם שֶׁיֵּשׁ לוֹ אַרְבָּעָה חֲמִשָּׁה בָּנִים דּוֹאֵג וְאוֹמֵר מִי יִתֵּן לִי פַּרְנָסָתָם, מֵרִים עֵינָיו לַמָּרוֹם בְּכָל יוֹם לִתֵּן לָהֶם פַּרְנָסָתָם, וְאִלּוּ הָיָה הַמָּן יוֹרֵד פַּעַם בְּשָׁבוּעַ הָיָה מֵרִים עֵינָיו לַמָּרוֹם רַק אַחַת לְשָׁבוּעַ.<p dir="rtl">
נִבְרֵאנוּ תְּלוּיִים לְחַסְדֵי הַבּוֹרֵא לִצְרָכֵינוּ הַחִיּוּנִיִּים, הָאָדָם לֹא נִבְרָא מֻשְׁלָם עִם כָּל צְרָכָיו, אֶלָּא צָרִיךְ הוּא לִטְרֹחַ הַרְבֵּה כְּדֵי לְהַשִּׂיגָם, וְזֹאת בְּכַוָּנָה מְכֻוֶּנֶת מֵאֵת הַבּוֹרֵא כְּדֵי שֶׁהַנִּבְרָא יָרִים עֵינָיו לַמָּרוֹם וְיִזְכֹר מִי הוּא בּוֹרְאוֹ וּמִי הוּא הַמְסַפֵּק הָאֲמִתִּי אֶת צְרָכָיו.<p dir="rtl">
כְּכָל שֶׁתְּמַעֵט בְּגוֹרְמִים וּבְסִבּוֹת תִּקְנֶה קֶשֶׁר יוֹתֵר אַמִּיץ וְחָזָק עִם בּוֹרַאֲךָ וְתַגִּיעַ עַד כְּדֵי מַדְרֵגַת בְּנֵי יִשְׂרָאֵל בְּמִדְבַּר סִינַי שֶׁקִּבְּלוּ יְשִׁירוֹת אֶת מַאֲכָלָם - לֶחֶם מִן הַשָּׁמַיִם [וְאַגַּב כָּךְ בֵּרְכוּ יִשְׂרָאֵל עַל הַמָּן בַּמִדְבָּר - "הַמּוֹצִיא לֶחֶם מִן הַשָּׁמַיִם", גמ']<p dir="rtl">
<h3 dir="rtl" id="960_dor_acharon, ה הבחירה בידך">ה. הַבְּחִירָה בְּיָדְךָ</h3><p dir="rtl">
<b>וּלְמַעְלָה מִכָּל סָפֵק - אִלּוּ הָיִינוּ אֲנַחְנוּ וַדָּאִיִּים בֶּאֱמוּנָתֵנוּ וְעַבְדֵי ה' בְּחַיֵּינוּ - הָיְתָה גַּם תְּפִלָּתֵנוּ מִתְקַבֶּלֶת תָּמִיד, וְהָיִינוּ מְבִיאִים מַרְפֵּא וּבְרָכָה בִּזְכוּת תְּפִלָּתֵנוּ. <span class="booklinks" onclick="sendBookLink(this)" onmouseover="setBookLinkTitle(this)">(עֲלֵי שׁוּר)</span></b><p dir="rtl">
וּבְהַנֶּאֱמַר לְמַעְלָה - הַבְּחִירָה בְּיָדְךָ!<p dir="rtl">
וּנְבָאֵר זֹאת הֵיטֵב עַל פִּי הַמָּשָׁל הַיָּדוּעַ בְּשֵׁם הַבַּעַל שֵם טוֹב.<p dir="rtl">
מָשָׁל לְמֶלֶךְ שֶׁבָּנָה סְבִיב אַרְמוֹנוֹ שֶׁבַע חוֹמוֹת אַחַת יוֹתֵר בְּצוּרָה מֵחֲבֶרְתָּהּ, וְהִכְרִיז וְאָמַר מִי שֶׁאוֹהֲבֵנִי בְּיוֹתֵר יְדַלֵּג מֵעֵבֶר לְחוֹמוֹת אֵלּוּ עַד הַגִּיעוֹ אֵלַי.<p dir="rtl">
כַּמּוּבָן שֶׁרַבִּים הִצְלִיחוּ לְהִתְמוֹדֵד עִם הַקֹּשִׁי הַגּוּפָנִי וְעִם קֹשִׁי הַפִּתּוּי עַד חוֹמָה א' בִּלְבַד, חֲזָקִים יוֹתֵר עָבְרוּ אֶת הַחוֹמָה הַשְּׁנִיָּה וְכֵן הָלְאָה, אֵלּוּ שֶׁכְּבָר הִצְלִיחוּ לְהִתְגַּבֵּר וְלֹא לְהִתְפַּתּוֹת וְהִגִּיעוּ עַד לִפְנֵי הַחוֹמָה הַשְּׁבִיעִית קֹדֶם הִכָּנְסָם לַמֶּלֶךְ, הֶעֱמִיד שָׁם הַמֶּלֶךְ מִמְּשָׁרְתָיו בְּמַתָּנוֹת יְקָרוֹת מְאֹד, אֲבָנִים טוֹבוֹת וּמַרְגָּלִיּוֹת וְכָל טוּב הָעוֹלָם הַזֶּה מַמָּשׁ לְלֹא שׁוּם מַחְסוֹר, רַבִּים כָּאן עָמְדוּ וְהִתְפַּתּוּ וְשָׁבוּ עַל עִקְּבוֹתֵיהֶם. אוּלַם הָאוֹהֲדִים הָאֲמִתִּיִּים אָמְרוּ גַּם זֶה לֹא יְפַתֶּה אוֹתָנוּ - רְצוֹנֵנוּ לִרְאוֹת אֶת מַלְכֵּנוּ וּלְקַבֵּל מִמֶּנּוּ אֶת מְבֻקָּשֵׁנוּ וְלֹא בְּדֶרֶךְ אֶמְצָעִי.<p dir="rtl">
לְצֹרֶךְ הַבְּחִירָה בֵּין טוֹב לְרַע וְכֵן בַּטּוֹב עַצְמוֹ יֶשְׁנָה בְּחִירָה בְּמַדְרֵגוֹת הַטּוֹב עַד כַּמָּה לְהִסְתַּפֵּק וְעַד כַּמָּה לְהַמְרִיא אֶל-עַל, עַד לְאֵין סוֹף שֶׁל מַדְרֵגוֹת, טָמַן הָאֱלֹקִים מַלְכּוֹדוֹת רַבּוֹת לְהָבִיא אֶת בְּנֵי הָאָדָם עַל סִפּוּקָם כְּדֵי שֶׁלֹּא כָּל הַקָּרֵב וּבָא לְהִתְרָאוֹת עִם פְּנֵי הַמֶּלֶךְ יָבוֹא וְיִטֹּל עֲטָרָה זוֹ לְרֹאשׁוֹ, אֶלָּא רַק הַנֶּאֱמָן בְּיוֹתֵר שֶׁעָבַר מִבְחָנִים קָשִׁים וְהִתְמוֹדֵד עִם כֻּלָּם.<p dir="rtl">
הַמַּאֲמִין הַשִּׁטְחִי בָּא עַל סִפּוּקוֹ גַּם כְּשֶׁקִּבֵּל אֶת מְבֻקָּשׁוֹ מִגּוֹרְמִים שׁוֹנִים מִבִּלְעֲדֵי הַמֶּלֶךְ, וְלֹא זוֹ בִּלְבַד אֶלָּא שֶׁהִגְדִּיל לִטְרֹחַ אַחַר גּוֹרְמִים שֶׁתַּחַת יָדוֹ וְהָעֲדִיפִים מִלַּעֲבֹר חוֹמוֹת, וּמִלִּרְאוֹת אֶת פְּנֵי מַלְכּוֹ, וְלָכֵן רָץ מִגּוֹרֵם לְגוֹרֵם שֶׁבִּתְחוּם סְבִיבָתוֹ מִבְּלִי לְדַלֵּג חוֹמָה נוֹסֶפֶת וְהִסְתַּדֵּר בַּמֶּה שֶּׁמָּצוּי לוֹ, וְכַמּוּבָן שֶׁהֶשֵּׂגָיו הָיוּ בַּהֶתְאֵם.<p dir="rtl">
הַמַּאֲמִין הַמַּעֲמִיק לֹא הִסְתַּמֵּךְ וְלֹא הִסְתַּפֵּק בְּשׁוּם גּוֹרֵם, וְהֶחְלִיט אֲנִי חַיָּב לִרְאוֹת אֶת מַלְכִּי, וּלְהַשִּׂיג אֶת הֶשֵּׂגַי בְּכָבוֹד וּבְרָמָה גְּבוֹהָה שֶׁל אַהֲבָה וַעֲרִיגָה וְכִסּוּפִין שֶׁאוֹתָהּ לֹא אוּכַל לְהַשִּׂיג אִם אֲקַבֵּל מְבֻקָּשִׁי מִגּוֹרְמִים, וְלָכֵן מִקִּירוֹת לִבּוֹ הֵחֵל זוֹעֵק לְמַלְכּוֹ שֶׁרְצוֹנוֹ לִרְאוֹתוֹ, וְהִתְיַחֵס לְכָל הַגּוֹרְמִים בְּבוּז כִּמְפַתִּים הַמּוֹנְעִים מֵהָעֶבֶד הַנֶּאֱמָן לְהִתְרָאוֹת עִם מַלְכּוֹ.<p dir="rtl">
וְכָאן נָבִיא סִפּוּר הַמַּמְחִישׁ זֹאת,<p dir="rtl">
מְסֻפָּר עַל הַבַּעַל שֵׁם טוֹב שֶׁפַּעַם הָיָה נִזְקָק לְעֶזְרָה כַּסְפִּית, הָלַךְ לְבֵית נָדִיב אֶחָד שֶׁבְּעִירוֹ, דָּפַק עַל דַּלְתּוֹ וּמִיָּד שָׁב לַאֲחוֹרָיו לְלֹא שְׁהִיָּה לְקַבָּלַת מַעֲנֶה.<p dir="rtl">
וְהִסְבִּיר אֶת מַעֲשֵׂהוּ זֶה כָּךְ.<p dir="rtl">
הַקָּדוֹשׁ בָּרוּךְ הוּא אֵין רְצוֹנוֹ שֶׁיֻּנְהַג עוֹלָמוֹ בְּדֶרֶךְ נֵס אֶלָּא בְּדֶרֶךְ טֶבַע וְחַיָּב אִם כֵּן כָּל אָדָם לַעֲשׂוֹת הִשְׁתַּדְּלוּת כָּל שֶׁהִיא כְּדֵי לְהַשִּׂיג אֶת צְרָכָיו. וּבְכֵן עָשִׂיתִי אֶת הַמִּינִימוּם הָאֶפְשָׁרִי כְּדֵי לְהַשִּׂיג צְרָכַי, הָלַכְתִי, דָּפַקְתִּי עַל דַּלְתּוֹ שֶׁל הַנָּדִיב, וְהִסְתַּפַּקְתִּי בָּזֶה, וּבְכֵן, אִם רְצוֹן הַהַשְׁגָּחָה לָתֵת לִי מְבֻקָּשִׁי - כְּבָר מֵאֵלָיו הוּא יִפְתַּח אֶת הַדֶּלֶת וְיִרְאֶה מִי דָּפַק, יִקְרָא לִי, יִשְׁאַל לִמְבֻקָּשִׁי וִימַלֵּא אוֹתוֹ כְּחֶפְצִי, אֵין רְצוֹנִי לְהַרְבּוֹת בְּגוֹרְמִים כְּגוֹן בַּקָּשׁוֹת תְּחִנּוֹת לְבָשָׂר וָדָם, עַל הָאָדָם לִרְאוֹת שֶׁמְּבֻקָּשׁוֹ יֻשַּׂג בַּדֶּרֶךְ הַיּוֹתֵר קְרוֹבָה לַמָּקוֹר לְלֹא גּוֹרְמִים נוֹסָפִים, כָּל גּוֹרֵם נוֹסָף מְנַתֵּק בֵּין הַמְקַבֵּל לַנּוֹתֵן, וְלָכֵן הִסְתַּפַּקְתִּי בַּמִּינִימוּם שֶׁל הַהִשְׁתַּדְּלוּת כְּדֵי לְמַעֵט אֶת הַנֵּס, וְתוּ לֹא.<p dir="rtl">
<h3 dir="rtl" id="960_dor_acharon, ו הפונה ישירות להשם יתברך זוהי כבר סבה מספקת לקבלת הישועה">ו. הַפּוֹנֶה יְשִׁירוֹת לְהַשֵּׁם יִתְבָּרַךְ זוֹהִי כְּבָר סִבָּה   מַסְפֶּקֶת לְקַבָּלַת הַיְשׁוּעָה</h3><p dir="rtl">
<b>עֲבוֹדָה נֶאֱצָלָה בַּתְּפִלָּה - לְצַיֵּר כְּמוֹ חַי אֵיךְ שֶׁהַקָּדוֹשׁ בָּרוּךְ הוּא שׁוֹמֵעַ שִׂיחַ שִׂפְתוֹתֵינוּ וּמַאֲזִין הֶגְיוֹן הַלֵּב <span class="booklinks" onclick="sendBookLink(this)" onmouseover="setBookLinkTitle(this)">(חֲזוֹן אִישׁ)</span></b><p dir="rtl">
רַבִּי יוּדָן אָמַר: בָּשָׂר וָדָם יֵשׁ לוֹ פַּטְרוֹן [אָדוֹן], אִם בָּאָה לוֹ עֵת צָרָה אֵינוֹ נִכְנָס אֶצְלוֹ בְּפִתְאוֹם, אֶלָּא בָּא וְעוֹמֵד לוֹ עַל פִּתְחוֹ שֶׁל פַּטְרוֹנוֹ, וְקוֹרֵא לְעַבְדּוֹ אוֹ לְבֶן בֵּיתוֹ, וְהוּא אוֹמֵר לוֹ: פְּלוֹנִי עוֹמֵד עַל פֶּתַח חֲצֵרְךָ. שֶׁמָּא מְנִיחוֹ לוֹ וְשֶׁמָּא מַכְנִיסוֹ. אֲבָל הַקָּדוֹשׁ בָּרוּךְ הוּא אֵינוֹ כֵּן - אִם בָּאָה עַל אָדָם צָרָה, לֹא יִצְוַח, לֹא לְמִיכָאֵל וְלֹא לְגַבְרִיאֵל, אֶלָּא לִי יִצְוַח וַאֲנִי עוֹנֶה לוֹ מִיָּד, זֶהוּ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(יוֹאֵל ג, ה')</span>: "כָּל אֲשֶׁר יִקְרָא בְּשֵׁם ה' יִמָּלֵט".<p dir="rtl">
אָמַר רַבִּי פִּנְחָס: מַעֲשֶׂה הָיָה בְּרַב שֶׁהָיָה עוֹלֶה מֵחַמָּתָן לִטְבֶרְיָה. פָּגְעוּ בּוֹ רוֹמָאִים. אָמְרוּ לוֹ: מִן הֵיכָן אַתָּה? אָמַר לָהֶם: מֵאַנְשֵׁי סוֹפִיָּנוֹס [שַׂר הָעִיר]. וּפְטָרוּהוּ לְדַרְכּוֹ. בָּעֶרֶב בָּאוּ אֶצְלוֹ [הָרוֹמָאִים לְסוֹפִיָּנוֹס, וְרָאוּ שֶׁרַב אֵינוֹ שָׁם], אָמְרוּ לוֹ: עַד אֵימָתַי אַתָּה עוֹמֵד לְצִדָּם שֶׁל הַיְּהוּדִים הַלָּלוּ? אָמַר לָהֶם: לָמָּה? אָמְרוּ לוֹ: פָּגַשְׁנוּ בְּאֶחָד וְאָמַרְנוּ לוֹ מִי אַתָּה? וְאָמַר לָנוּ יְהוּדִי, וְאָמַרְנוּ לוֹ מִשֶּׁל מִי אַתָּה? וְאָמַר לָנוּ מִשֶּׁל סוֹפִיָּנוֹס. אָמַר לָהֶם: וּמָה עֲשִיתֶם לוֹ? אָמְרוּ לוֹ: פִּנִּינוּ לוֹ דֶּרֶךְ. אָמַר לָהֶם: יָפֶה עֲשִׂיתֶם, שֶׁמַּגִּיעַ לוֹ לִנָּצֵל מִפְּנֵי שֶׁבָּטַח בִּי.<p dir="rtl">
וּמָה מִי שֶׁהוּא נִתְלֶה [בּוֹטֵחַ] בְּבָשָׂר וָדָם הוּא נִצּוֹל, מִי שֶׁהוּא נִתְלֶה בְּמֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא לֹא כָּל שֶׁכֵּן? זֶהוּ שֶׁנֶּאֱמַר "כָּל אֲשֶׁר יִקְרָא בְּשֵׁם ה' יִמָּלֵט".<p dir="rtl">
הֲרֵי לָנוּ מִכָּאן, שֶׁאִלּוּ הָיָה "רַב" מְחַפֵּשׂ דְּרָכִים אֲחֵרוֹת לִנָּצֵל, סָפֵק הָיָה נִצָּל סָפֵק לֹא, וְכֵיוָן שֶׁתָּלָה עַצְמוֹ יְשִׁירוֹת בַּמֶּלֶךְ - נִצַּל. כֵּן הָאָדָם הַתּוֹלֶה תְּפִלָּתוֹ יְשִׁירוֹת לְהַשֵּׁם יִתְבָּרַךְ - נִצּוֹל, וּכְשֶׁבּוֹחֵר דֶּרֶךְ אֶמְצָעִי - אֵינוֹ נִצּוֹל.<p dir="rtl">
<h3 dir="rtl" id="960_dor_acharon, ז גדול כח התפלה יותר מהשתדלות">ז. גָּדוֹל כֹּחַ הַתְּפִלָּה יוֹתֵר מֵהִשְׁתַּדְּלוּת</h3><p dir="rtl">
<b>הַתְּפִלָּה הִיא מַטֵּה עֹז בְּיַד כָּל אָדָם, וְכָל שֶׁיָּשִׂים הָאָדָם מִבְטָחוֹ בּוֹ יִתְבָּרַךְ - כֵּן יַעֲשֶׂה וְכֵן יַצְלִיחַ. <span class="booklinks" onclick="sendBookLink(this)" onmouseover="setBookLinkTitle(this)">(חֲזוֹן אִישׁ)</span></b><p dir="rtl">
כָּתַב הַחֲזוֹן אִישׁ בֶּאֱמוּנָה וּבִטָּחוֹן פ"ב אוֹת א וְזֶה לְשׁוֹנוֹ:<p dir="rtl">
כִּי תַּחַת לִרְדֹּף אַחַר נְדִיבִים וְשָׂרִים וּלְבַקֵּשׁ תַּחְבּוּלוֹת שָׁוְא, יְפַשְׁפֵּשׁ הַבּוֹטֵחַ בְּמַעֲשָׂיו וְיַפְנֶה אֶת לִבּוֹ לִתְשׁוּבָה וּתְפִלָּה וּצְדָקָה לְהַעֲבִיר אֶת רֹעַ הַגְּזֵרָה.<p dir="rtl">
וּבְקֹבֶץ אִגְרוֹת ח"ב אִגְרוֹת קלב כָּתַב מָרָן הַחֲזוֹן אִישׁ זצ"ל וְזֶה לְשׁוֹנוֹ:<p dir="rtl">
<b>בְּכָל פֶּגַע הֲרֵינִי מֻרְגָּל לְהַחְזִיק אֶת הָאֱמוּנָה כִּי לֹא נַעֲשָׂה דָּבָר בָּעוֹלָם בְּמִקְרֶה, רַק עַל פִּי הַשְׁגָּחָתוֹ יִתְבָּרַךְ. וַהֲרֵינִי מִתְאַמֵּץ בִּתְפִלָּה לְהַעֲבִיר אֶת רֹעַ הַגְּזֵרָה, וּלְפִיכָךְ הֲרֵינִי מִתְיַחֵס בִּקְרִירוּת לַהִשְׁתַּדְּלוּת, כִּי עַל פִּי הָרֹב אֵין הַהִשְׁתַּדְּלוּת בְּרוּרָה.</b><p dir="rtl">
וּבְדִינִים וְהַנְהָגוֹת מִמָּרָן הַחֲזוֹן אִישׁ זצ"ל עמ' קכד כָּתַב וְזֶה לְשׁוֹנוֹ:<p dir="rtl">
צָרִיךְ לִזְכֹּר שֶׁאֵין בְּכֹחֵנוּ לַעֲשׂוֹת מְאוּמָה רַק בְּמַעֲשֵׂנוּ אָנוּ מְעוֹרְרִים שַׁעֲרֵי רַחֲמִים שֶׁמַּעֲשֵׂה יָדֵינוּ יְכוֹנְנוּ אֶת הַמְבֻקָּשׁ, וּמִי שֶׁמִּתְפַּלֵּל וּמַרְבֶּה תַּחֲנוּנִים וְכוּ'.. הוּא פּוֹעֵל יוֹתֵר מֵהַמִּשְׁתַּדֵּל.<p dir="rtl">
וּבַסֵּפֶר בִּרְכַּת פֶּרֶץ <span class="booklinks" onclick="sendBookLink(this)" onmouseover="setBookLinkTitle(this)">(לְהַגָּהַ"צ מהרי"י קַנְיֶיבְסְקִי זצ"ל)</span> פָרָשַׁת שְׁמוֹת כָּתַב:<p dir="rtl">
<b>הַכְּלָל כִּי כָּל מֵעֲשֵׂה אֱנוֹשׁ וְתַחְבּוּלוֹתָיו לֹא יוֹעִילוּ אֲפִלּוּ כָּל שֶׁהוּא לְהוֹסִיף אוֹ לִגְרֹעַ מִמַּה שֶּׁנִּגְזַר עָלָיו בְּרֹאשׁ הַשָּׁנָה זוּלַת עַל יְדֵי תְּפִלָּה וְעַל יְדֵי זְכֻיּוֹת וּתְשׁוּבָה יָכוֹל הַגְּזַר דִּין לְהִשְׁתַּנּוֹת, וּמַה שֶּׁהָאָדָם בְתַחְבּוּלוֹתָיו וּבְהִשְׁתַּדְּלוּתוֹ מַצְלִיחַ כַּמָּה פְּעָמִים לִפְעֹל כִּרְצוֹנוֹ זֶה יָבוֹא בְּדָבָר שֶׁכְּבָר נִגְזַר מִשָּׁמַיִם שֶׁיִּהְיֶה כֵּן, שֶׁגַּם לוּלֵי הִשְׁתַּדְּלוּתוֹ הָיָה נִגְמָר הַדָּבָר בְּכִי טוֹב לְטוֹבָתוֹ בְּצוּרָה זוֹ אוֹ כַּיּוֹצֵא בָּזֶה, וְיֵשׁ שֶׁלֹּא נִגְזַר עָלָיו דָּבָר זֶה וְגַם כֵּן הַרְבֵּה פְּעָמִים מְנִיחִים אוֹתוֹ לְהַצְלִיחַ רַק שֶׁלְּעֻמָּתוֹ יַפְסִיד כַּמּוּת הֲנָאָה זוֹ מַמָּשׁ בְּמָקוֹם אַחֵר מִמַּה שֶּׁהָיָה רָאוּי לוֹ, כִּי לֹא יוֹעִיל שׁוּם הִשְׁתַּדְּלוּת לְשַׁנּוֹת מַשֶּׁהוּ מִכְּפִי מַה שֶּׁנִּגְזַר עָלָיו, וְכֵן אָמְרוּ חֲזַ"ל בְּיוֹמָא דל"ה אֵין אָדָם נוֹגֵעַ בַּמֶּה שֶּׁמּוּכָן לַחֲבֵרוֹ אֲפִלּוּ כִּמְלֹא נִימָא.</b><p dir="rtl">
וּמוּבָא בַּקּוּנְטְרֵס "הִתְחַזְּקוּת בִּתְפִלָּה לַה'":<p dir="rtl">
<b>וְכֵן אֵצֶל יַעֲקֹב אָבִינוּ עָלָיו הַשָּׁלוֹם נֶאֱמַר "אֲשֶׁר לָקַחְתי מִיָּד הָאֱמֹרִי בְּחַרְבִּי וּבְקַשְׁתִּי" <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית מח כב)</span> וְתִרְגֵּם אוּנְקְלוֹס בִּצְלוֹתִי וּבְבָעוּתִי, וְלִכְאוֹרָה הַדָּבָר פֶּלֶא אִם הַכַּוָּנָה לִתְפִלָּה לָמָּה אָמַר חַרְבִּי וְקַשְׁתִּי וְלֹא בִּצְלוֹתִי וּבְבָעוּתִי. אֶלָּא הַתּוֹרָה הַקְּדוֹשָׁה בָּאָה לְלַמְּדֵנוּ כִּי הַחֶרֶב וְהַקֶּשֶׁת שֶׁלָּנוּ זֶהוּ רַק תְּפִלָּה וְתַחֲנוּנִים וְלֹא דָּבָר אַחֵר, כִּי כְּשֶׁרוֹצֶה לְהִלָּחֵם עִם הָאוֹיֵב הֵן הָאוֹיֵב הַגַּשְׁמִי וְהֵן הָאוֹיֵב הָרוּחָנִי אֵין עֵצָה וְאֵין תְּבוּנָה אֶלָּא תְּפִלָּה וְתַחֲנוּנִים לְבוֹרֵא עוֹלָם לְהַעֲבִיר רֹעַ הַגְּזֵרָה.<p dir="rtl">
וְכֵן אִיתָא בַּמְּכִילְתָּא דְּרַשְׁבִּ"י <span class="booklinks" onclick="sendBookLink(this)" onmouseover="setBookLinkTitle(this)">(עמ' 53)</span> "אַל תִּירְאִי תּוֹלַעַת יַעֲקֹב", וְגוֹ' <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה מא, יד)</span>: מַה תּוֹלַעַת זוֹ אֵין מַכָּה לָאֶרֶז, אֶלָּא בְּפִיהָ, כָּךְ אֵין לְיִשְׂרָאֵל אֶלָּא תְּפִלָּה; וְאוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית מח, כב)</span>: "אֲשֶׁר לָקַחְתִּי מִיָּד הָאֱמֹרִי בְּחַרְבִּי וּבְקַשְׁתִּי": וְכִי בְּחַרְבּוֹ וּבְקַשְׁתּוֹ לָקַח? וַהֲלֹא כְּבָר נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים מד, ז)</span> "כִּי לֹא בְקַשְׁתִּי אֶבְטָח וְחַרְבִּי לֹא תוֹשִׁיעֵנִי"! הָא מַה תַּלְמוּד לוֹמַר: "אֲשֶׁר לָקַחְתִּי מִיַּד הָאֱמֹרִי". וְגוֹ'?! "בְּחַרְבִּי" - זֹאת תְּפִלָּה; "וּבְקַשְׁתִּי" - זוֹ בַּקָּשָׁה. וְכֵן הוּא אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(יִרְמְיָה יז, ז)</span>; "בָּרוּךְ הַגֶּבֶר אֲשֶׁר יִבְטַח בַּה'" וְגוֹ'.</b><p dir="rtl">
הגה"צ רַבִּי שְׁמוּאֵל תְּפִילִינְסְקִי זצ"ל בַּסֵּפֶר קוּנְטְרֵס "הַצַּוָּאָה" כָּתַב וְזֶה לְשׁוֹנוֹ:<p dir="rtl">
לְמַעֵט בְּכָל הָאֶפְשָׁר בְּסִבּוֹת וְתַחְבּוּלוֹת בְּבַקָּשַׁת פַּרְנָסַתְכֶם וְיִהְיֶה דּוֹמֶה בְּעֵינֵיכֶם וּמֻחְלָט בְּדַעְתְּכֶם, כְּמוֹ שֶׁיֵּשׁ לָכֶם דּוֹד בַּעַל הוֹן עָצוּם. וְאוֹהַבְכֶם מְאֹד, אֲשֶר הוּא מֵכִין בְּכָל יוֹם צָרְכֵיכֶם בְּאַחַד הַמְּקוֹמוֹת, וַעֲלֵיכֶם רַק לָגֶשֶׁת שָׁמָּה וְלִפְתֹּחַ הַפֶּתַח, וּלְקַבֵּל מַה שֶּׁמּוּכָן עֲבוּרְכֶם.<p dir="rtl">
לְמַעֵט עוֹד יוֹתֵר בְּבַקָּשׁוֹת וְהִשְׁתַּדְּלוּת אֵצֶל בְּנֵי אָדָם. כִּי פֶּן תְּדַמּוּ בְּדִמְיוֹנְכֶם שֶׁהֵם יוּכְלוּ לַעֲזֹר לָכֶם לְהֵיטִיב אֶתְכֶם, אַךְ בֶּאֱמֶת הֶבֶל הוּא וְאֵין בָּם מוֹעִיל. כַּאֲשֶׁר הֵעִיד נְעִים זְמִירוֹת יִשְׂרָאֵל - אַל תִּבְטְחוּ בִּנְדִיבִים בְּבֶן אָדָם שֶׁאֵין לוֹ תְּשׁוּעָה.<p dir="rtl">
וְאִם יִהְיֶה לִפְעָמִים לְפִי דַּעַתְכֶם צֹרֶךְ לְבַקֵּשׁ מֵאָדָם טוֹבָה, בִּבְחִינַת - וּבֵרַכֲךָ בְּכֹל אֲשֶׁר תַּעֲשֶׂה - אַךְ הִזָּהֲרוּ אָז פֶּן תִּשְׁכְּחוּ אֶת ה' אֱלֹקֵיכֶם, וּבַל תַּרְבּוּ בְּהַפְצָרוֹת, וּבַל תּוֹסִיפוּ בְּתַחֲנוּנִים, כִּי אִם לָצֵאת יְדֵי חוֹבַתְכֶם לַעֲשׂוֹת מִצִּדְּכֶם אֵיזֶה עֲשִׂיָּה וְסִבָּה, וּבְעִקָּר לְקַוּוֹת לַה' כִּי הוּא יְמַלֵּא בַּקָּשַׁתְכֶם כֵּיוָן שֶׁמִּצִּדְּכֶם כְּבָר עֲשִיתֶם אֵיזֶה פְּעֻלָּה, וְיֵשׁ לְאֵל יָדוֹ לִמְצֹא הַרְבֵּה דְּרָכִים וְסִבּוֹת לִישׁוּעַתְכֶם וּלְטוֹבַתְכֶם.<p dir="rtl">
אִם נִמְצָא הָאָדָם בְּאֵיזֶה זְמַן בְּמַצָּב דָּחוּק חַס וְשָׁלוֹם אוֹ בְּהָצֵר לוֹ לַחֲצוֹ אוֹ נוֹשָׁיו וְחוֹבוֹתָיו, אַל יִתְלֶה לֵאמֹר סִבָה פְּלוֹנִית אוֹ פְּעֻלָּה זוֹ אוֹ מִקְרֶה זֶה הֵן הָיוּ בְּעוֹכְרָיו, וְלוּלֵא זֹאת לֹא הָיָה לוֹ כֵּן, כִּי חָלִילָה לַחְשֹׁב כָּךְ, כִּי הֲלֹא הַבּוֹרֵא יִתְבָּרָךְ הוּא הַמְסַבֵּב כָּל הַסִּבּוֹת, וְהוּא יוֹשֵׁב בְּכָל יוֹם שָׁלֹשׁ שָׁעוֹת וְזָן וּמְפַרְנֵס כָּל הָעוֹלָם כֻּלּוֹ מִקַּרְנֵי רְאֵמִים עַד בֵּיצֵי כִּנִּים וְהַכָּתוּב מֵעִיד - לִי הַכֶּסֶף וְלִי הַזָּהָב נְאֻם ה', הֲיַעֲלֶה עַל הַדַּעַת לֵאמֹר חַס וְשָׁלוֹם מִבִּלְתִּי יְכֹלֶת ה' לְהַמְצִיא לוֹ סִבָּה וְדֶרֶךְ לְעֶזְרָתוֹ וְלִישׁוּעָתוֹ, מַה שֶּׁנִּגְזַר וְנִקְצַב לוֹ, הֲיָד ה' תִּקְצַר, וְכִי חָסֵר שְׁלוּחִים לַמָּקוֹם לִשְׁלֹחַ לוֹ עֶזְרָתוֹ.<p dir="rtl">
וְכָל אִישׁ כַּאֲשֶׁר יִתְבּוֹנֵן וְיַשְׁקִיף עַל הֶעָבָר שֶׁלּוֹ, מֵעַצְמוֹ וּמִבְּשָׂרוֹ יֶחֱזֶה סִבּוֹת נִפְלָאוֹת, וְסִבּוֹת מִסִּבּוֹת שׁוֹנוֹת פִּלְאֵי פְּלָאוֹת בְּכַמָּה תְּקוּפוֹת וּזְמַנִּים וּמִקְרִים שׁוֹנִים. כַּאֲשֶׁר קָצְרָה יָדוֹ וְשִׂכְלוֹ לְהָבִין מֵאַיִן יָבוֹא עֶזְרוֹ, וְאַךְ כְּשֶׁהָיָה בִּרְצוֹנוֹ יִתְבָּרַךְ, הִמְצִיא לוֹ פֶּתַח וְתִקְוָה בְּדֶרֶךְ פִּלְאִי וּבָעֵת וּבָעוֹנָה הָאַחֲרוֹנָה כַּאֲשֶׁר אָפְסָה כָּל תִּקְוָה, אָז פִּתְאוֹם צָמְחָה לוֹ עֶזְרָתוֹ וִישׁוּעָתוֹ, מַה שֶּׁלֹּא עָלְתָה עַל דַּעְתּוֹ, וְכַמָּה פְּעָמִים רוֹאִים לְהֶפֶךְ, כִּי לְפִי רְאוּת עֵינָיו, יֵשׁ כַּמָּה דְּרָכִים וְעֵצוֹת קְרוֹבוֹת לְעֶזְרָתוֹ, וּלְמַעֲשֶׂה נִסְגְּרוּ כָּל הַשְּׁעָרִים וְהוּא נִמְצָא בַּסּוֹגֵר.<p dir="rtl">
אֵין זֹאת, כִּי אִם שֶׁהַכֹּל מִתְנַהֵג בְּהַשְׁגָּחָה פְּרָטִית, וְעֵינָיו יִתְבָּרַךְ פְּקוּחוֹת עַל כָּל דַּרְכֵי בְּנֵי אָדָם, לָתֵת לָאִישׁ כִּדְרָכָיו וְכִפְרִי מַעֲלָלָיו, וְהַכֹּל בְּמֹאזְנֵי צֶדֶק וּבְמִשְׁפָּט וּבְרַחֲמִים, וְזֶה לְשׁוֹן הָרַמְבַּ"ן ז"ל סוֹף פ' בֹּא, שֶׁאֵין לָאָדָם חֵלֶק בְּתוֹרַת מֹשֶׁה רַבֵּנוּ, עַד שֶׁנַּאֲמִין בְּכָל דְּבָרֵינוּ וּמִקְרֵינוּ, שֶׁכֻּלָּם נִסִּים אֵין בָּהֶם טֶבַע וּמִנְהָגוֹ שֶׁל עוֹלָם בֵּין בָּרַבִּים בֵּין בְּיָחִיד, אֶלָּא אִם יַעֲשֶׂה הַמִּצְוֹת יַצְלִיחֶנּוּ שְׂכָרוֹ.<p dir="rtl">
<h3 dir="rtl" id="960_dor_acharon, ח גאון בתורה וגאון בתפלה">ח. גָּאוֹן בַּתּוֹרָה וְגָאוֹן בַּתְּפִלָּה</h3><p dir="rtl">
<b>כָּל מַעֲלוֹתָיו בַּתּוֹרָה וּבְדַעַת הָיוּ עַל יְדֵי שֶׁהָיָה מִתְחַנֵן הַרְבֵּה לְהַקָּדוֹשׁ בָּרוּךְ הוּא בְּבַקָּשַׁת הַדַּעַת וְהָיָה מְכַוֵּן מְאֹד בִּתְפִלַּת שְׁמוֹנֶה עֶשְׂרֵה בְּבִרְכַּת "אַתָּה חוֹנֵן". (עֵדוּת אַח הַחֲזוֹן אִישׁ עַל אָחִיו - הַחֲזוֹן אִישׁ)</b><p dir="rtl">
הַכֹּל יוֹדְעִים לְשַׁבֵּחַ אֶת "הַחֲזוֹן אִישׁ" עַל גַּדְלוּתוֹ בַּתּוֹרָה וְשָׁכְחוּ אֵפוֹא מִלְּהַזְכִּיר כֵּיצַד וְאֵיךְ זָכָה לְגַדְלוּת תּוֹרָה כְּאַחַד הָרִאשׁוֹנִים כְּבוֹר מַיִם שֶׁהַכֹּל שׁוֹאֲבִין מִמֶּנּוּ, וּכְפִי שֶׁיְּסֻפַּר עָלָיו בַּהֶמְשֵׁךְ.<p dir="rtl">
וְכָךְ הוּא הָיָה אוֹמֵר:<p dir="rtl">
<b>"כִּנּוֹר תָּלוּי בְּלֵב כָּל אֱנוֹשׁ, וְנֶהֱנֶה הַקָּדוֹשׁ בָּרוּךְ הוּא מִנְּעִימַת זְמִירוֹתֶיהָ, וּמַה נִּפְלָא הַדָּבָר, כִּי בִּיכֹלֶת הָאָדָם לְהָשִׂיחַ דַּאֲגוֹתָיו לִפְנֵי אֲדוֹן עוֹלָם יִתְבָּרַךְ כַּאֲשֶׁר הוּא מֵשִׂיחַ לְרֵעֵהוּ וְהַמָּקוֹם בָּרוּךְ הוּא מְכַנֵּהוּ "יֶלֶד שַׁעֲשׁוּעִים".</b><p dir="rtl">
וְכָאן נְתָאֵר כֵּיצַד הָיָה דַּרְכּוֹ בַּעֲבוֹדַת הַתְּפִלָּה:<p dir="rtl">
<b>כַּאֲשֶׁר יְדַבֵּר אִישׁ אֶל רֵעֵהוּ</b><p dir="rtl">
תְּפִלַּת הַ"חֲזוֹן אִישׁ" הָיְתָה כִּלְשׁוֹנוֹ עַצְמָהּ 'עֲבוֹדָה נֶאֱצָלָה' - דְּבֵקוּת. אָדָם הָרוֹאֶה אוֹתוֹ מִתְפַּלֵּל וְשׁוֹמֵעַ קְרִיאַת הַתּוֹרָה, הֵיטִיב לְהָבִין מַשְׁמָעוּת דִּבְרֵי יוֹסֵף בֶּן גּוּרְיוֹן בַּסֵּפֶר "יוֹסִיפוּן", כִּי הַמִּתְפַּלֵּל אֶל הַשֵּׁם - הוּא מְדַבֵּר; וּכְשֶׁקּוֹרֵא בְּסֵפֶר הַתּוֹרָה - הַשֵּׁם מְדַבֵּר עִמּוֹ.<p dir="rtl">
<b>הִתְפַּשְּׁטוּת הַגַּשְׁמִיּוּת</b><p dir="rtl">
כְּשֶׁעָמַד בַּתְּפִלָּה, עֵינָיו לְמַטָּה וְלִבּוֹ לְמַעְלָה, יָכְלוּ לִרְאוֹת גַּם בְּעֵינֵי בָּשָׂר שֶׁמְּקַיֵּם בְּעַצְמוֹ דִּבְרֵי רַבֵּנוּ יוֹנָה: בְּעֵת הַתְּפִלָּה, פְּשֹׁט גּוּפְךָ מֵעַל נִשְׁמָתְךָ. וּמַמְתִּיק סוֹד שִׂיחַ-פֶּה אֶל פֶּה - עִם רוֹכֵב עֲרָבוֹת. אֲפִלּוּ כְּשֶׁמִּסָּבִיב לוֹ הִתְפּוֹצְצוּ פְּצָצוֹת בְּאֶמְצַע תְּפִלָּתוֹ, וְהָאֲוִיר נִתְמַלֵּא רֵיחַ גָּפְרִית, הִמְשִׁיךְ בִּדְבֵקוּתוֹ וְלֹא רָאוּ עַל פָּנָיו אַף רֹשֶׁם קַל. כִּנּוֹרוֹ הַתָּלוּי בְּלִבּוֹ הִנְעִים אָז זְמִירוֹת. הַמִּלִּים יָצְאוּ מִפִּיו בְּהַטְעָמָה, בְּמֶתֶק שְׂפָתַיִם, רְווּיוֹת תַּחֲנוּנִים וּבְכִיּוֹת שֶׁיֵּשׁ בְּכֹחָם לְהַמִּיס אֲפִלּוּ אֲבָנִים. כְּבִכְיוֹ שֶׁל תִּינוֹק תָּמִים הָיָה בּוֹכֶה, לְמָשָל, בִּתְפִלַּת "רְפָאֵנוּ", וְהוּא הוֹלֵךְ וּפוֹרֵט שֵׁמוֹת שֶׁל חוֹלִים שׁוֹנִים שֶׁהֶעֱתִיר לְיֵשַׁע בַּעְדָּם, אוֹ בִּתְחִנָּה "לִמְאוֹר תוֹרָתְךָ עֵינֵינוּ גַל", "לַמְּדֵנוּ וְחַכְּמֵנוּ אִמְרָתְךָ הַצְּרוּפָה".<p dir="rtl">
<b>עַל יְדֵי הַתְּפִלָּה זָכָה לַכֹּל, אַף שֶׁהָיָה בֵּינוֹנִי בְּבַחֲרוּתוֹ</b><p dir="rtl">
בַּסֵּפֶר "בִּנְיַן עוֹלָם" <span class="booklinks" onclick="sendBookLink(this)" onmouseover="setBookLinkTitle(this)">(עמ' מ)</span> כָּתַב: "וְהֵעִיד עָלָיו הַגָּאוֹן ר' מֵאִיר קַרֶלִיץ ז"ל, דְּהַמַּעֲלוֹת בַּתּוֹרָה וּבַדַּעַת וְכוּ' שֶּׁהִשִּׂיג אָחִיו בַּעַל הַ"חֲזוֹן אִישׁ" זצ"ל, שֶׁהִפְלִיאוּ עַד לִמְאֹד, וְהַכֹל רָאוּ שֶׁנִּתְקַיְּמָה בּוֹ הַמִּשְׁנָה "כָּל הַלּוֹמֵד תּוֹרָה לִשְׁמָהּ זוֹכֶה לִדְבָרִים הַרְבֵּה, וְלֹא עוֹד, אֶלָּא שֶׁכָּל הָעוֹלָם כְּדַאי הוּא לוֹ, נִקְרָא רֵעַ אָהוּב וְכוּ' וְנֶהֱנִין מִמֶּנּוּ עֵצָה וְתוּשִׁיָּה בִּינָה וּגְבוּרָה וְכוּ'" - הוּא עַל יְדֵי שֶׁהָיָה מִתְחַנֵּן הַרְבֵּה לְהַקָּדוֹשׁ בָּרוּךְ הוּא בְּבַקָּשַׁת הַדַּעַת, וְהָיָה מְכַוֵּן בִּ'שְׁמוֹנֶה עֶשְׂרֶה' בְּבִרְכַּת "אַתָּה חוֹנֵן" [וְעַל יְדֵי הַתְּפִלָּה זָכָה לְכָל הַהַשָּׂגוֹת הַנּוֹרָאוֹת הַנַּ"ל, אַף עַל פִי שֶׁהָיָה בֵּינוֹנִי בְּבַחֲרוּתוֹ]".<p dir="rtl">
בַּסֵּפֶר "פְּאֵר הַדּוֹר" <span class="booklinks" onclick="sendBookLink(this)" onmouseover="setBookLinkTitle(this)">(ח"א עמ' קעא)</span> מְסֻפָּר אוֹדוֹת דֶּרֶךְ לִמּוּדוֹ שֶׁל הַ"חֲזוֹן אִישׁ" בְּבַחֲרוּתוֹ:<p dir="rtl">
"וְכֹה הָיָה סֵדֶר לִמּוּדָם: שׁוֹנִים אֶת גּוּף הַגְּמָרָא, וְחוֹזְרִים מִן הַגְּמָרָא לְפֵרוּשֵׁי בַּעֲלֵי הַתּוֹסָפוֹת וְהָרִאשׁוֹנִים. וְהָיָה, כַּאֲשֶׁר נָבוֹכוּ בַּהֲבָנַת עִנְיָן כָּלְשֶׁהוּא, הָיָה הַ"חֲזוֹן אִישׁ" פּוֹנֶה אֶל שְׁנֵי עֲמִיתָיו הָעִלּוּיִים, וְאוֹמֵר בִּרְצִינוּת גְּמוּרָה: הָבָה וּנְבַקֵּשׁ מֵהַשֵּׁם יִתְבָּרָךְ, נַפִּיל תְּחִנָּתֵנוּ לְפָנָיו שֶׁיָּאִיר עֵינֵינוּ בְּתוֹרָתוֹ!<p dir="rtl">
לְשָׁעָה קַלָּה הָיוּ אָז הַגְּמָרוֹת נִסְגָּרוֹת, הַשְּׁלֹשָׁה לָקְחוּ בִּידֵיהֶם סֵפֶר "תְּהִלִּים", וְכָל אֶחָד מֵהֶם הָיָה פּוֹרֵשׁ לְקֶרֶן זָוִית וְשׁוֹפֵךְ צְקוֹן לַחֲשׁוֹ לִפְנֵי יוֹשֵׁב מְרוֹמִים בִּתְחִנּוֹת נְעִים זְמִירוֹת יִשְׂרָאֵל, בְּלֵב נִשְׁבַּר וּבְדִמְעוֹת שָׁלִישׁ, כִּי יָחֹן אוֹתָם וִיחַדֵּד אֶת שִׂכְלָם בִּשְׁבִיל לְהָבִין דְּבָרָיו שֶׁל 'רִאשׁוֹן' פְּלוֹנִי אוֹ 'וְאִם תֹּאמַר' שֶׁבַּתּוֹסָפוֹת. אַחֲרֵי שֶׁאָמְרוּ כַּמָּה 'קַפִּיטְלַךְ' בְּכַוָּנָה נִסְעֶרֶת, שָׁבָה הַשְּׁלִישִׁיָּה אֶל הַגְּמָרוֹת, וּכְשֶׁעֵינֵיהֶם שְׁטוּפוֹת דֶּמַע אָמְרוּ אִישׁ לְרֵעֵהוּ: הָבָה נְעַיֵּן בַּדְּבָרִים הַמֻּקְשִׁים בְּפַעַם נוֹסֶפֶת, אוּלַי יִתְעַשֵּׁת לָנוּ הָאֱלֹקִים וּדְבַר מָה יַּרְאֵנוּ! וְהָיוּ מַתְחִילִים מֵחָדָשׁ לַהֲפֹךְ וְלַהֲפֹךְ בְּסֻּגְיָא שֶׁעָסְקוּ בָּהּ, עַד שֶׁנֶּחְשַׂף לְעֵינֵיהֶם הָרָז הַסָּפוּן בֵּין הַשִׁיטִין".<p dir="rtl">
בְּהֶעָרָה שָׁם הוֹסִיף, שֶׁהַדְּבָרִים מִפִּי הַגר"מ קַרֶלִיץ זצ"ל שֶׁהוֹסִיף וְאָמַר עַל כָּךְ: "גַּם עַתָּה בַּעֲרֹב יָמַי, כָּל אֵימַת שֶׁאֲנִי נִזְכָּר בְּאוֹתָם הַיָּמִים, זוֹלְגוֹת עֵינַי דְּמָעוֹת, וַאֲנִי בּוֹכֶה וּמִתְפַּלֵּל שֶׁאֶטְעַם עוֹד פַּעַם אַחַת לִמּוּד כָּזֶה!"<p dir="rtl">
<b>כְּחֵילוֹ בַּתּוֹרָה כֵּן רַב חֵילוֹ בַּתְּפִלָּה</b><p dir="rtl">
רַק אֲנָשִׁים מְתֵי מְעַט יָדְעוּ, בְּעוֹדֶנּוּ חַי, כִּי כְּגָדְלוֹ שֶׁל הַ"חֲזוֹן אִישׁ" בִּידִיעַת הַתּוֹרָה, כֵּן רַב חֵילוֹ בַּעֲבוֹדַת הַשֵּׁם; עֲבוֹדָה שְׁלֵמָה, עֲבוֹדָה תַּמָּה, בְּיִרְאָה וּבְאַהֲבָה וּבְשִׂמְחָה, בְּמַחְשָׁבָה, בְּדִבּוּר וּבְמַעֲשֶׂה. בְּתַחְבּוּלוֹת שׁוֹנוֹת הִשְׂכִּיל לְדַשֵּׁן אֶת נַפְשׁוֹ בָּעֹנֶג הַיּוֹתֵר עָרֵב וְיוֹתֵר נָעִים - כְּבִטּוּיוֹ - לִשְׁלֹט בָּרוּחַ הַבַּהֲמִי.<p dir="rtl">
הוּא הָיָה אוֹמֵר: הַלִּמּוּד וְהַתְּפִלָּה קְשׁוּרִים זֶה בָּזֶה: עֲמַל הַלִּמּוּד עוֹזֵר לְאוֹר הַתְּפִלָּה, וְהַתְּפִלָּה עוֹזֶרֶת לַלִּמוּד. תְּפִלָּה בְּ'הֶרְגֵּל' שֶׁאֵינָהּ כָּרָאוּי, מַרְחִיקָה אֶת הַלִּמּוּד, וְהַלִּמּוּד בַּעֲצַלְתַּיִם מוֹנֵעַ אֶת הַתְּפִלָּה.<p dir="rtl">
וּבְ"אִגְרוֹת הַחֲזוֹן אִישׁ", כּוֹתֵב לְעִנְיַן הַהַצְלָחָה בַּלִּמּוד <span class="booklinks" onclick="sendBookLink(this)" onmouseover="setBookLinkTitle(this)">(ח"א אִגֶּרֶת ב)</span>: הָעִקָּר לְהִתְרַגֵּל בִּזְכִירַת הָאֱמוּנָה שֶׁהַכֹּל בִּידֵי שָׁמַיִם, גַּם הַצְלָחַת הַלִּמּוּד וַעֲלִיָּה בַּתּוֹרָה. וַחֲבִיבִין יִשְׂרָאֵל שֶׁאֵין צְרִיכִים שָׁלִיחַ, וְכָל בַּר נָשׁ בְּכֹחוֹ לִמְצֹא טוֹב עַל יְדֵי תְּפִלָּה, וְה' מִתְאַוֶּה, כִּבְיָכוֹל, לִתְפִלָּתָן שֶׁל צַדִּיקִים.<p dir="rtl">
וְעוֹד אָמַר: הַתְּפִלָּה הִיא מַטֵּה עֹז בְּיַד כָּל אָדָם, וְכָל שֶׁיָּשִׂים הָאָדָם מִבְטָחוֹ בּוֹ יִתְבָּרַךְ - כֵּן יַעֲלֶה וְכֵן יַצְלִיחַ.<p dir="rtl">
<h3 dir="rtl" id="960_dor_acharon, ט סוד העולם">ט. סוֹד הָעוֹלָם</h3><p dir="rtl">
<b>הַתְּפִלָּה - "סוֹד הָעוֹלָם" הַנֶּעְלָם מֵאֵלֶּה הַנֶּהֱדָפִים בְּזֶרֶם הַחַיִּים הַגַּשְׁמִיִּים <span class="booklinks" onclick="sendBookLink(this)" onmouseover="setBookLinkTitle(this)">(חֲזוֹן אִישׁ)</span></b><p dir="rtl">
אֶת הָאֱמוּנָה וְאֶת הִתְבַּטְּאוּתָהּ - תְּפִלָּה - רוֹאֶה הַחֲזוֹן אִישׁ כְּסוֹד הָעוֹלָם.<p dir="rtl">
וְכֹה דְּבָרָיו:<p dir="rtl">
<b>עֵצָה כְּלָלִית שָׁוָה לְכָל נֶפֶשׁ אֲנִי יוֹדֵעַ - הֲרֵי מְצִיאוּת הַבּוֹרֵא יִתְבָּרָךְ מַתְמֶדֶת הִיא בְּכָל מְצִיאוּת הַנִּבְרָאִים, וְזֶה סוֹד הָעוֹלָם, הַנֶּעְלָם מֵאֵלֶּה הַנֶּהֱדָפִים בְּזֶרֶם הַחַיִּים הַגַּשְׁמִיִּים..<p dir="rtl">
מְנוּיָה וּגְמוּרָה כִּי בְּיַד הָאָדָם לְהָכִין לִבּוֹ לַשָּׁמַיִם..<p dir="rtl">
כִּי אָמְנָם נִתָּן לְהָאָדָם לְהִתְקַשֵּׁר בְּמַחְשַׁבְתּוֹ עִם עִלַּת כָּל הָעִלּוֹת, וְקָרוֹב ה' לְכָל קוֹרְאָיו וְזֶה נַחַת רוּחַ לְיוֹצְרוֹ, אֲשֶׁר כַּמּוּבָן כֻּלּוֹ סוֹד, וְאֵין בְּכֹחַ שֵׂכֶל אֱנוֹשִׁי לְצַיְּרוֹ צִיּוּר אֲמִתִּי.</b><p dir="rtl">
וְעוֹד מִדְּבָרָיו:<p dir="rtl">
<b>כִּי עֲבוֹדָה נֶאֱצָלָה בַּתְּפִלָּה - לְצַיֵּר כְּמוֹ חַי אֵיךְ שֶׁהַקָּדוֹשׁ בָּרוּךְ הוּא שׁוֹמֵעַ שִׂיחַ שִׂפְתוֹתֵינוּ וּמַאֲזִין הֶגְיוֹן הַלֵּב, עַד כָּאן מִדְּבָרָיו הַמְּחַיִּים כָּל נֶפֶשׁ.</b><p dir="rtl">
בְּשִׂים לֵב רַק לְשׁוּרָה אַחַת מִשּׁוּרוֹתָיו הַמְּלֵאִים תֹּכֶן וְחַיּוּת,<p dir="rtl">
"וְזֶהוּ סוֹד הָעוֹלָם, הַנֶּעְלָם מֵאֵלֶּה הַנֶּהֱדָפִים בְּזֶרֶם הַחַיִּים הַגַּשְׁמִיִּים".<p dir="rtl">
מִצַּד אֶחָד קוֹרֵא הַ"חֲזוֹן אִישׁ" לָאֱמוּנָה וְהַתְּפִלָּה בְּשֵׁם סוֹד, וּמֵאִידָךְ מְבָאֵר לָנוּ הָרַב שֶׁכָּל הַסּוֹד וְהַהֶעְלֵם הוּא רַק לְמִי שֶׁשָּׁטוּף וְנִזְרָם בְּזֶרֶם הַחַיִּים הַגַּשְׁמִיִּים. אוּלָם לַמִּתְבּוֹנֵן וְלוּ בִּמְעַט, וּבְמִקְצָת הִתְרוֹמֵם מֵעַל רְצוֹנוֹתָיו וְתַאֲווֹתָיו, מְעַט פָּקַח אֶת עֵינָיו, כְּבָר בִּשְׁבִילוֹ אֵין זֶה סוֹד נֶעֱלָם, תֵּכֶף מִתְגַּלֶּה לְעֵינָיו הַמַּטְמוֹן הַנִּמְצָא תַּחַת מְרָאשׁוֹתָיו, וְזֹאת מַטְּרָתֵנוּ בְּעֶצֶם בְּמַחְבֶּרֶת זוֹ לַעֲזֹר לָנוּ וְלַאֲחֵרִים קְצָת לִפְקֹחַ אֶת הָעֵינַיִם וּלְגַלּוֹת אֶת סוֹד הָאוֹצָר הַטָּמוּן אֶצְלֵנוּ וְנִתָּן לְשִׁמּוּשׁ בְּפֹעַל בְּכָל עֵת וּבְכָל מַצָּב.<p dir="rtl">
בְּפֶרֶק זֶה נְבָאֵר קְצָת מַדּוּעַ קָרָא הַ"חֲזוֹן אִישׁ" לָאֱמוּנָה הַמִּתְבַּטֵּאת בַּתְּפִלָּה - "סוֹד נֶעֱלָם" מַהוּ הַסּוֹד שֶׁבַּדָּבָר וְכִי מִי אֵינוֹ יוֹדֵעַ תְּפִלָּה מַהִי?!<p dir="rtl">
הַרְאִיתֶם מִימֵיכֶם אָדָם שֶׁמְּבַקֵּשׁ וּמַפְצִיר אֶת אוֹתָהּ בַּקָּשָׁה - חוֹזֵר וְנִשְׁנֶה - לְפָחוֹת ג' פְּעָמִים בְּכָל יוֹם, וּבְאוֹתוֹ לָשׁוֹן לְלֹא גִּוּוּן, וְיוֹתֵר מִזֶּה, גַּם לְאַחַר שֶׁנִּתְמַלֵּא מְבֻקָּשׁוֹ וְקִבֵּל אֶת מִשְׁאַלְתּוֹ לֹא מַפְסִיק מִלַּחְזֹר וּלְהַמְשִיךְ לְבַקֵּשׁ בְּאוֹתוֹ לָשׁוֹן בְּאוֹתָם מִלִּים שׁוּב וָשׁוּב, שֶׁהֲרֵי אֵין פְּטוֹר תְּפִלָּה גַּם לָאָדָם הַמְאֻשָּׁר שֶׁאֵינוֹ חֲסַר כֹּל, גַּם עָלָיו מֻטָּל לְהַמְשִׁיךְ לְהִתְפַּלֵּל עַל נַפְשׁוֹ יוֹם יוֹם.<p dir="rtl">
וְיוֹתֵר מִכָּךְ, אִם בְּמִקְרֶה שָׁכַח הוּא מִלְּבַקֵּשׁ פַּעַם בְּיוֹם אֶת מְבֻקָּשׁוֹ, אֵין מְוַתְּרִים לוֹ - חֲבָל עַל כָּל תְּפִלָּה, וְחַיָב הוּא לַחְזֹר "וּלְהִתְפַּלֵּל שְׁתַּיִם", תְּפִלָּה אַחַר תְּפִלָּה - לְהַשְׁלִים אֶת הָרִאשׁוֹנָה, וְכָל זֹאת רַק הַמִּינִימוּם, יֶתֶר עַל כֵּן רַשַּׁאי הָרוֹצֶה לְהַרְבּוֹת בְּבַקָּשׁוֹת כְּפִי רְצוֹנוֹ אֲפִלּוּ כָּל הַיּוֹם כֻּלּוֹ כִּלְשׁוֹן הַגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כא ע"א)</span> אָמַר רַבִּי יוֹחָנָן "וְהַלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ".<p dir="rtl">
הַאֵין זֶה כְּדַאי בִּזָּיוֹן וָקֶצֶף הַאֵין זוֹ הַטְרָדָה חַסְרַת דֶּרֶךְ אֶרֶץ. וְאִם אֶת הִתְנַהֲגוּת זוֹ אֵינֶנּוּ מְבִינִים בְּבֵין אָדָם לַחֲבֵרוֹ, עַל אַחַת כַּמָּה וְכַמָּה בֵּין עֶבֶד לְמַלְכּוֹ, הַכֵיצַד וְאֵיךְ מֵעִיז עֶבֶד לְהַטְרִיד אֶת רַבּוֹ בְּטִרְדָּה שֶׁכָּזוֹ.<p dir="rtl">
וְעוֹד יוֹתֵר מֵהַנֶּאֱמָר יֵשׁ לְפָנֵינוּ:<p dir="rtl">
מֵילָא אִם הַמְדֻבָּר בְּשַׂר אוֹ אָדָם חָשׁוּב הַפּוֹנֶה לְמַלְכּוֹ, אוּלַי קְצָת הָיָה יוֹרֵד מִמִּטְעַן הַפֶּלֶא הַמְתֹאָר לְעֵיל, אֲבָל כָּל זֶה נֶאֱמַר וְנִתַּן לְכָל אָדָם גַּם לְפַלָּח בָּאֲדָמָה, וְלָאִישׁ הַפָּשׁוּט וְהַמְכֹעָר בְּיוֹתֵר, גַּם לָאִשָּׁה גַּם לַקָּטָן, לְכֻלָּם לְכֻלָּם, כָּל מִי שֶׁבָּא בָּרוּךְ הַבָּא - הַכְּנִיסָה חָפְשִׁית.<p dir="rtl">
וְעוֹד לֹא נִגְמְרָה הַפְּלִיאָה,<p dir="rtl">
הֲלֹא בִּפְנִיּוֹתֵינוּ לֶאֱלֹקִים אֵין אָנוּ מְחַדְּשִׁים לוֹ דָּבָר, יוֹדֵעַ הוּא מַה נִּצְרָךְ לָנוּ, מַהִי תַּאֲוַת לִבֵּנוּ, מָה הַמֵּצִיק וְהַמֵּעִיב עַל לִבֵּנוּ, וְאִם כֵּן לְשֵׁם מָה לִפְנוֹת וּלְבָאֵר אֶת מְבֻקָּשֵׁנוּ, וְכִי מִדֶּרֶךְ הָעוֹלָם אָדָם שֶׁנִּצְרָךְ לְבַקֵּשׁ עֶזְרָה לַחְזֹר וְלִשְׁטֹחַ אֶת בַּקָּשָׁתוֹ - מִמּוֹשִׁיעוֹ - כָּל פַּעַם מֵחָדָשׁ מִתְּחִלָּה וְעַד סוֹף. כְּאִלּוּ וּמֵעוֹלָם לֹא סִפֵּר לוֹ אֶת סִפּוּרוֹ וְזֶה עַתָּה מַתְחִיל הוּא מֵחָדָשׁ לְתָאֵר אֶת בַּקָּשָׁתוֹ, וּלְפָרֵט אֶת כָּל פְּרָטֵי מִקְרֵהוּ מִבְּלִי לְחַדֵּשׁ דָּבָר.<p dir="rtl">
הֲלֹא, אִם רַק נְצַיֵּר לְעַצְמֵנוּ כֵּיצַד יֵרָאֶה אָדָם כָּזֶה הַמְתַנֶּה בַּקָּשָׁתוֹ לַחֲבֵרוֹ, וַאֲפִלּוּ בֵּן לְאָבִיו בַּצּוּרָה שֶׁאָנוּ פּוֹנִים לְבוֹרֵא עוֹלָם כַּמָּה הָיָה הַדָּבָר מְגֻחָךְ וְזֹאת יָכוֹל בְּקַלּוּת כָּל אֶחָד לְצַיֵּר לְעַצְמוֹ וְאֵין מַה לִּטְרֹחַ בִּכְלָל לְהַעֲלוֹת צִיּוּר שֶׁכָּזֶה עַל הַכְּתָב.<p dir="rtl">
אָכֵן כָּל זֶה מִכְּלַל הַטְּעָמִים שֶׁבִּגְלָלָם רָאוּי לִקְרֹאת לַתְפִלָּה בְּשֵׁם "סוֹד נֶעֱלָם".<p dir="rtl">
<h3 dir="rtl" id="960_dor_acharon, י פענוח הסוד">י. פִּעְנוּחַ הַסּוֹד</h3><p dir="rtl">
<b>אָמַר רַבִּי יוֹחָנָן: וְהַלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ. <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כא)</span></b><p dir="rtl">
בְּמִשְׁפָּט אֶחָד נְפַעְנַח אֶת סוֹד הַתְּפִלָּה, וּבְכָךְ יֵרְדוּ כָל הַתְּמִיהוֹת הַנִּזְכָּרוֹת<p dir="rtl">
הַתְּפִלָּה כְּאֶמְצָעִי לְמַטְּרַת "דְּבֵקוּת".<p dir="rtl">
כָּתַב הָרַמְבַּ"ם בַּסֵּפֶר "מוֹרֶה נְבוֹכִים", כִּי תַּכְלִית כָּל הַתוֹרָה וְהַמִּצְוֹת כֻּלָּם הִיא לְהַגִּיעַ לְמִצְוַת עֲשֵׂה "וּלְדָבְקָה בּוֹ", וְזוֹהִי מַעֲלַת הָאָבוֹת הַקְּדוֹשִׁים שֶׁלֹּא הִסִּיחוּ דַעְתָּם מִבּוֹרְאָם כָּל שְׁעוֹת הַיּוֹם וְהַלַּיְלָה, עַד כָּאן דְּבָרָיו.<p dir="rtl">
וְיוּבְנוּ הַדְּבָרִים בְּיוֹתֵר עַל פִּי דִּבְרֵי הָרַמְחַ"ל בִּ"מְסִלַּת יְשָׁרִים": יְסוֹד הַחֲסִידוּת וְשֹׁרֶשׁ הָעֲבוֹדָה הַתְּמִימָה הוּא, שֶׁיִּתְבָּרֵר וְיִתְאַמֵּת אֵצֶל הָאָדָם מַה חוֹבָתוֹ בְּעוֹלָמוֹ וְכוּ'. וְהִנֵּה מַה שֶּׁהוֹרוּנוּ חֲזַ"ל הוּא שֶׁהָאָדָם לֹא נִבְרָא אֶלָּא לְהִתְעַנֵּג עַל ה' וְלֵהָנוֹת מִזִּיו שְׁכִינָתוֹ, שֶׁזֶּהוּ הַתַּעֲנוּג הָאֲמִתִּי וְהָעִדּוּן הַגָּדוֹל מִכָּל הָעִדּוּנִים שֶׁיְּכוֹלִים לִמְצֹא. וּמְקוֹם הָעִדּוּן הַזֶּה בֶּאֱמֶת הוּא הָעוֹלָם הַבָּא וְכוּ', אַךְ הַדֶּרֶךְ כְּדֵי לְהַגִּיעַ אֶל מְחוֹז חֶפְצֵנוּ זֶה, הוּא זֶה הָעוֹלָם וְכוּ'. וְאֶמְצָעִים הַמַּגִּיעִים אֶת הָאָדָם לַתַּכְלִית הַזֶּה הֵם הַמִּצְווֹת וְכוּ'. וּכְשֶׁתִּסְתַּכֵּל בַּדָּבָר תִּרְאֶה כִּי הַשְּׁלֵמוּת הָאֲמִתִּי הוּא רַק הַדְּבֵקוּת בּוֹ יִתְבָּרַךְ, וְהוּא מַה שֶּׁהָיָה דָּוִד הַמֶּלֶךְ אוֹמֵר: "וַאֲנִי קִרְבַת אֱלֹקִים לִי טוֹב" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים עג)</span>, וְאוֹמֵר: "אַחַת שָׁאַלְתִּי מֵאֵת ה' אוֹתָהּ אֲבַקֵּשׁ שִׁבְתִּי בְּבֵית ה' כָּל יְמֵי חַיַּי" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים כז)</span>.<p dir="rtl">
וְהִנֵּה מַה שֶּׁיֵּשׁ לְדַקְדֵּק בְּדִבְרֵי קָדְשׁוֹ, דְּמִתְּחִלַּת דְּבָרָיו מַשְׁמָע שֶׁזְּמַן הָעִדּוּן וּדְבֵקוּת הָאָדָם בְּבוֹרְאוֹ הוּא הָעוֹלָם הַבָּא, וְכִלְשׁוֹנוֹ: וּמְקוֹם הָעִדּוּן הַזֶּה בֶּאֱמֶת הוּא הָעוֹלָם הַבָּא. וְכָל הַמִּצְווֹת הִנָּם רַק אֶמְצָעִי לְהַגִּיעַ לָזֶה. וּמֵהֶמְשֵׁךְ דְּבָרָיו לָמַדְנוּ שֶׁאֶת הַשְּׁלֵמוּת הָאֲמִתִּית שֶׁהִיא הַדְּבֵקוּת אֶפְשָׁרִי לִקְנוֹת כְּבָר בָּעוֹלָם הַזֶה, וְכִלְשׁוֹנוֹ: הַשְּׁלֵמוּת הָאֲמִתִּי וְכוּ', וְכֵן מַה שֶּׁהָיָה דָּוִד הַמֶּלֶךְ עָלָיו הַשָּׁלוֹם אוֹמֵר: "אַחַת שָׁאַלְתִּי וְכוּ' כָּל יְמֵי חַיַּי", הַיְנוּ לְהִדָּבֵק בַּה' כָּאן בָּעוֹלָם הַזֶּה.<p dir="rtl">
אֶלָּא כָּךְ הַדָּבָר:<p dir="rtl">
וַדַּאי מְקוֹם הָעִדּוּן הָאֲמִתִּי הוּא הָעוֹלָם הַבָּא שֶׁשָּׁם יוֹשְׁבִים צַדִּיקִים וְנֶהֱנִים מִזִּיו הַשְּׁכִינָה, אֲבָל שָׁם הוּא בְּתוֹרַת שָׂכָר חֵלֶף הָעֲבוֹדָה שֶׁיָּגַע בָּהּ הָאָדָם בָּעוֹלָם הַזֶה.<p dir="rtl">
אוּלָם, כְּדֵי לְהַגִּיעַ לָזֶה, חַיָּב אָדָם לַעֲבֹד עַל כִּוּוּן זֶה כְבָר בָּעוֹלָם הַזֶּה כְּפִי יְכָלְתּוֹ וּלְהִדָּבֵק בְּבוֹרְאוֹ. וּכְפִי שֶׁהִתְאַמֵּץ כָּאן לַעֲלוֹת בִּמְסִלַּת הַדְּבֵקוּת בַּה', אָמְנָם בִּזְעֵיר אַנְפִּין וּבִיגִיעָה, יִזְכֶּה לָזֶה בָּעוֹלָם הַבָּא לְלֹא טֹרַח בְּעִדּוּן רַב אֲשֶׁר "עַיִן לֹא רָאֲתָה".<p dir="rtl">
וְהוּא הַמְבֹאָר בָּרַמְחַ"ל: מְקוֹם הָעִדּוּן הָאֲמִתִּי - אֲמִתִּי הַיְנוּ דְּבֵקוּת לְלֹא חֲצִיצָה, עַיִן בְּעַיִן, לְלֹא טֹרַח וּמַפְרִיעַ - הוּא הָעוֹלָם הַבָּא. אָמְנָם לִקְנוֹתוֹ הוּא רַק בָּעוֹלָם הַזֶּה, שֶׁיַעֲבֹד כָּאן עַל נְקֻדָּה זוֹ שֶׁהִיא הַדְּבֵקוּת בְּבוֹרְאוֹ. וּמִדָּה כְּנֶגֶד מִדָּה יִזְכֶּה לָהּ לֶעָתִיד.<p dir="rtl">
וּמַהִי מִצְוַת הַדְּבֵקוּת הַנִּדְרֶשֶׁת מֵאִתָּנוּ?<p dir="rtl">
כָּתַב הָרָמָ"א בִּתְחִלַּת פֵּרוּשׁוֹ לַ"שֻּׁלְחָן עָרוּךְ": "שִׁוִּיתִי ה' לְנֶגֶדִי תָּמִיד" הוּא כְּלָל גָּדוֹל בַּתּוֹרָה וּבְמַעֲלוֹת הַצַּדִּיקִים אֲשֶׁר הוֹלְכִים לִפְנֵי הָאֱלֹקִים, כִּי אֵין יְשִׁיבַת הָאָדָם וּתְנוּעוֹתָיו וַעֲסָקָיו וְהוּא לְבַדּוֹ בְּבֵיתוֹ כִּישִׁיבָתוֹ וּתְנוּעוֹתָיו וַעֲסָקָיו וְהוּא לִפְנֵי מֶלֶךְ גָּדוֹל, וְלֹא דִּבּוּרוֹ וְהַרְחָבַת פִּיו כִּרְצוֹנוֹ וְהוּא עִם אַנְשֵׁי בֵּיתוֹ וּקְרוֹבָיו כְּדִבּוּרוֹ בְּמוֹשַׁב הַמֶּלֶךְ. כָּל שֶׁכֵּן כְּשֶׁיָּשִׂים הָאָדָם אֶל לִבּוֹ שֶׁהַמֶּלֶךְ הַגָּדוֹל הַקָּדוֹשׁ בָּרוּךְ הוּא אֲשֶׁר מְלֹא כָל הָאָרֶץ כְּבוֹדוֹ עוֹמֵד עָלָיו וְרוֹאֶה בְּמַעֲשָׂיו, כְּמוֹ שֶׁנֶּאֱמַר: "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאֻם ה'". מִיָּד יַגִּיעַ אֵלָיו הַיִּרְאָה וְהַהַכְנָעָה בְּפַחַד ה' יִתְבָּרַךְ וּבוּשָׁתוֹ מִמֶּנּוּ תָּמִיד, עַד כָּאן לְשׁוֹנוֹ.<p dir="rtl">
וְהַנִּרְאֶה שֶׁזּוֹ כַּוָּנַת מִצְוַת הַדְּבֵקוּת - שֶׁלֹּא לְהַסִּיחַ דַּעְתּוֹ מִבּוֹרְאוֹ. וְהוּא כְּלָל גָּדוֹל וְעֵצָה שֶׁלֹּא יֶחְטָא הָאָדָם וְשֶׁיִּזְדָּרֵז בַּמִּצְווֹת בְּכָל כֹּחוֹ. וְיוֹתֵר מִזֶּה: מִצְוָה זוֹ כּוֹלֶלֶת אֶת מִצְוַת הָאֱמוּנָה, אֶת מִצְוַת הַבִּטָּחוֹן וְאֶת כְּבִישַׁת כָּל הַמִּדּוֹת הָרָעוֹת.<p dir="rtl">
וּרְאֵה עָנְשָׁם שֶׁל יִשְׂרָאֵל כְּשֶׁשָּׁאֲלוּ "הֲיֵשׁ ה' בְּקִרְבֵּנוּ אִם אָיִן". וּבֵאֵר רַשִּׁ"י עָלָיו הַשָּׁלוֹם: מָשָׁל לְאָב שֶׁהָיָה נוֹשֵׂא אֶת בְּנוֹ עַל כְּתֵפוֹ, וְכָל שֶׁהָיָה מְבַקֵּשׁ מֵאָבִיו בַּדֶרֶךְ לְהָרִים וְלִתֵּן לוֹ הָיָה נוֹתֵן לוֹ. וּבְעוֹדוֹ עַל כְּתֵפוֹ שֶל אָבִיו, פָּגְשׁוּ בְּאָדָם אֶחָד וּשְׁאָלוֹ הַבֵּן לְאוֹתוֹ אָדָם: "הַרָאִיתָ אֶת אָבִי הֵיכָן הוּא?" כְּשֶׁשָּׁמַע זֹאת אָבִיו הִשְׁלִיכוֹ מֵעַל כְּתֵפוֹ וּפָגַע בּוֹ הַכֶּלֶב וּנְשָׁכוֹ. אָמַר: "הִנְּךָ עַל כְּתֵפַי וְכָל אֲשֶׁר שָׁאַלְתָּ מִמֶּנִּי נָתַתִּי לְךָ, וּלְבַסּוֹף הִנְּךָ שׁוֹכֵחַ אוֹתִי וְשׁוֹאֵל הֵיכָן אֲנִי?! - הֲרֵינִי מַשְׁלִיכְךָ לַכְּלָבִים!" וְכֵן נֶאֱמַר בְּיִשְׂרָאֵל: כֵּיוָן שֶׁשָּׁאֲלוּ לְאַחַר כָּל הַנִּסִּים וְהַנִּפְלָאוֹת שֶׁנַּעֲשׂוּ לָהֶם: "הֲיֵשׁ ה' בְּקִרְבֵּנוּ אִם אָיִן", מִיָּד גֵּרָה בָּהֶם אֶת הַדֹּב: "וַיָּבֹא עֲמָלֵק", עַד כָּאן.<p dir="rtl">
הֲרֵי שֶׁהַשִּׁכְחָה מֵהַשְׁגָּחַת הַבּוֹרֵא עָווֹן הוּא, אֶלָּא שֶׁכְלָל גָּדוֹל בְּיָדֵינוּ, דְּמִצְווֹת הַתְּלוּיוֹת בַּלֵּב קָשֶׁה לְקַיְּמָן הַרְבֵּה יוֹתֵר מִמִּצְווֹת מַעֲשִׂיּוֹת, שֶׁהֲרֵי רֻבָּא דְעַלְמָא - מְדַקְדְּקִים בְּמִצְוֹת מַעֲשִׁיּוֹת, וְאַף מִצְטַיְּנִין בָהֶם, וְאִלּוּ בְּמִצְווֹת שֶׁבַּלֵּב מְעַטִּים מְאֹד הַמְקַיְּמִים אוֹתָם.<p dir="rtl">
וְהָעֵצָה לָזֶה הִיא לְהָבִיא אֶת הַמִּצְווֹת שֶׁבַּלֵּב מִפְּנִימִיּוּת לְחִיצוֹנִיּוּת וְלַעֲשׂוֹת פְּעֻלּוֹת חִיצוֹנִיּוֹת הַמְעוֹרְרוֹת אֶת הַפְּנִימִיּוּת. וּלְעִנְיָנֵנוּ, כֵּיצַד נָבִיא אֶת מִצְוַת הַדְּבֵקוּת שֶׁכֻּלָּהּ פְּנִימִיּוּת עֲמֻקָּה בְּתוֹךְ לִבּוֹ שֶׁל אָדָם, לְהִתְבַּטְּאוּת חִיצוֹנִית, הֱוֵי אוֹמֵר: עַל יְדֵי הַתְּפִלָּה.<p dir="rtl">
וְאֶת זֶה דָּרְשׁוּ רַבּוֹתֵינוּ ז"ל: "וּלְעָבְדוֹ בְּכָל לְבַבְכֶם" - זוֹ תְּפִלָּה. וְאִם תֹּאמַר: וַהֲלֹא תְּפִלָּה הִיא "בַּפֶּה", וְכֵיצַד יְקַיֵּם בְּזֶה עֲבוֹדָה שֶׁ"בַּלֵּב", דְּהַיְנוּ: אַהֲבַת ה' וְיִרְאַת ה' שֶׁהֵן מִצְווֹת הַשַּׁיָּכוֹת לַלֵּב? אֶלָּא רַבּוֹתֵינוּ רָמְזוּ לָנוּ אֶת הַנַּ"ל שֶׁאִי אֶפְשָׁר לְקַיֵּם אֶת הַמִּצְווֹת שֶׁבַּלֵּב; אַהֲבָתוֹ וְיִרְאָתוֹ וְהַשִּׂמְחָה בּוֹ, אִם לֹא עַל יְדֵי הִתְבַּטְּאוּת חִיצוֹנִית - הַפֶּה - כִּי מִבִּלְעָדֶיהָ הֲרֵי שֶׁעוֹמֵד כְּאֻמָּן הַבָּא לְבַצֵּעַ אֶת מְלַאכְתּוֹ לְלֹא כֵּלִים, הֲיִתָּכֵן?! כֵּן הוּא לְעִנְיָנֵנוּ: לְלֹא הַכְּלִי שֶׁהוּא הַפֶּה הַמְדַבֵּר וְהַמּוֹצִיא רִגְשֵׁי הָאַהֲבָה אוֹ הַבַּקָּשָׁה, הֲרֵי שֶׁהָאָצוּר בַּלֵּב יֵלֵךְ וְיִדְעַךְ וְלֹא יִשָּׁאֵר מִמֶּנּוּ מְאוּמָה.<p dir="rtl">
וּבָזֶה יוּבְנוּ הַתְּמִיהוֹת שֶׁהֶעֱלִינוּ בִּדְבָרֵינוּ לְמַעְלָה שֶׁלְּמַעֲשֶׂה הֵם קֻשְׁיוֹת הַמַּבִּי"ט בְּסִפְרוֹ "בֵּית אֱלֹקִים":<p dir="rtl">
א. ג' תְּפִלּוֹת בְּכָל יוֹם הַחוֹזְרוֹת עַל עַצְמָן, וְכִי כְּבוֹד הַמֶּלֶךְ לָבוֹא אֵלָיו ג' פְּעָמִים בַּיּוֹם וּלְבַקֵּשׁ אֶת אוֹתוֹ חֵפֶץ?! אֵין לְךָ בִּזָּיוֹן וָקֶצֶף גָּדוֹל מִזֶּה! אֶלָּא מַסְבִּיר הַמַּבִּי"ט, וְכִוֵּן לִדְבָרָיו הַ"סַּבָּא מִקֶּלֶם" בַּסֵּפֶר "חָכְמָה וּמוּסָר": מַטְּרַת הַתְּפִלָּה אֵינָהּ בַּקָּשַׁת הַחֵפֶץ גְּרֵידָא, אֶלָּא מַטְרָתָהּ לְהַקְנוֹת לָאָדָם אֶת מִצְוַת הַדְּבֵקוּת וְהַקֶּשֶׁר עִם בּוֹרְאוֹ לְבַל יִמּוֹט וַאֲפִלּוּ לֹא לְרֶגַע, וְעַל זֶה: אָמַר רַבִּי יוֹחָנָן: הַלְוַאי שֶׁיִּתְפַּלֵּל הָאָדָם כָּל הַיּוֹם כֻּלּוֹ, כַּמּוּבָא בִּגְמָרָא בְּרָכוֹת, כִּי בַּתְּפִלָּה מְבַטֵּא הָאָדָם בְּאֹפֶן חִיצוֹנִי אֶת מִצְוַת הַדְּבֵקוּת, וּמִצְוָה זוֹ הֲלֹא אֵין לָהּ זְמַן מְסֻיָּם אֶלָּא מִצְוָתָהּ בַּיּוֹם וּבַלַּיְלָה.<p dir="rtl">
וְלָכֵן כָּל כַּמָּה שֶׁנִּגָּשׁ הָאָדָם לְבוֹרְאוֹ וּמְבַקֵּשׁ עַל נַפְשׁוֹ וַאֲפִלּוּ אֶת אוֹתָהּ בַּקָּשָׁה, אֵין הוּא מָאוּס חָלִילָה, כִּי נַחַת רוּחַ גָּדוֹל יֵשׁ לוֹ לְהַשֵּׁם יִתְבָּרַךְ בָּזֶה שֶׁאֵין אָנוּ מַסִּיחִין דַּעְתֵּנוּ מִמֶּנּוּ. וְכָל פַּעַם שֶׁאָנוּ נִזְכָּרִים בּוֹ הֲרֵי שִׂמְחָה לְפָנָיו. וְכַמְבֹאָר לְעֵיל שֶׁתַּכְלִית כָּל הַמִּצְווֹת הִיא הַדְּבֵקוּת. הַמִּצְווֹת הֵן פְּעֻלּוֹת חִיצוֹנִיּוֹת וְהֵן לֹא הַתַּכְלִית, אֶלָּא שֶׁדַּרְכָּן נַגִּיעַ לְמִצְוַת הַדְּבֵקוּת. וְכַמְבֹאָר בָּרַמְבַּ"ם לְעֵיל, שֶׁאִי אֶפְשָׁר לְהַגִּיעַ אֵלֶיהָ אֶלָּא רַק עַל יְדֵי פְּעֻלּוֹת חִיצוֹנִיּוֹת, וּכְכָל שֶׁתַּחְזִיק בְּמִצְוַת הַדְּבֵקוּת כָּאן בְּקָטָן תִּזְכֶּה לָהּ לֶעָתִיד בְּגָדוֹל.<p dir="rtl">
ב. מַה צֹּרֶךְ יֵשׁ בַּתְּפִלָּה, וַהֲלֹא הַכֹּל גָּלוּי וְיָדוּעַ לְפָנָיו יִתְבָּרַךְ וְיוֹדֵעַ כָּל הִצְטָרְכוּתֵנוּ?<p dir="rtl">
אֶלָּא כַּנַּ"ל: מִצְוַת הַתְּפִלָּה מַטְּרָתָהּ שֶׁנַּכִּיר וְנֵדַע שֶכָּל מַחְסוֹרֵנוּ מִתְמַלֵּא עַל יָדוֹ יִתְבָּרַךְ, וּכְדֵי לְהַשְׁרִישׁ יְסוֹד זֶה בְּלִבֵּנוּ לְבַל יִשָּׁכַח לָעַד, תִּקְנוּ לָנוּ לְהִתְפַּלֵּל וּלְבַקֵּשׁ עַל נַפְשֵׁנוּ תָּמִיד כְּדֵי לְהַרְגִּישׁ שֶׁאֵין כֹּחִי וְעֹצֶם יָדִי כְּלָל, אֶלָּא הַכֹּל מִמֶּנּוּ יִתְבָּרַךְ. וְלָכֵן אַף שֶׁהַקָּדוֹשׁ בָּרוּךְ הוּא יוֹדֵעַ מַחְסוֹרֵנוּ, לוּלֵא מִצְוַת הַתְּפִלָּה הָיָה נִשְׁכָּח מֵאִתָּנוּ יְסוֹד זֶה, וּבִזְכוּת שֶׁמְּחַזְּקִים אָנוּ יְסוֹד זֶה בְּקִרְבֵּנוּ זוֹכִים אָנוּ לְמִלּוּי מִשְׁאֲלוֹתֵינוּ.<p dir="rtl">
ג. מֵאַחַר שֶׁנִּצְטַוִּינוּ עַל מִדַּת הַבִּטָּחוֹן וּלְהַשְׁלִיךְ כָל יְהָבֵנוּ עָלָיו, הֲרֵי שֶׁהַמֻּטָּל עָלֵינוּ לִבְטֹחַ בַּחֲסָדָיו שֶׁיּוֹשִׁיעֵנוּ וְתוּ לֹא, וּמַה מָּקוֹם יֵשׁ לַתְּפִלָּה? כְּדֻגְמַת "מַה תִּצְעַק אֵלָי דַּבֵּר אֶל בְּנֵי יִשְׂרָאֵל וְיִסָּעוּ", דְּהַיְנוּ: מַה תִּצְעַק וְתִתְפַּלֵּל אֵלַי, הֲרֵי יֵשׁ לָהֶם לְהִתְחַזֵּק בְּמִדַּת הַבִּטָּחוֹן וְלִנְסֹעַ.<p dir="rtl">
אֶלָּא, שֶׁאָמְנָם נִצְטַוִּינוּ עַל הַבִּטָּחוֹן, אוּלָם מַה יְבַטֵּא אֶת הַבִּטָּחוֹן שֶׁל הָאָדָם בְּבוֹרְאוֹ לֵידַע שֶׁהַכֹּל מִמֶּנּוּ וְלִבְטֹחַ בּוֹ - הַתְּפִלָּה, שֶׁלּוּלֵא הִיא יִדְעַךְ בִּטְחוֹנוֹ וְיַחְזֹר לְ"כֹחִי וְעֹצֶם יָדִי עָשָׂה לִי אֶת הַחַיִל הַזֶּה". אֲבָל כַּאֲשֶׁר הָאָדָם מַקְדִּים תְּפִלָּה עַל כָּל פְּרָט וּפְרָט מַמָּשׁ, הֲרֵי זֶהוּ הַמַּזְכִּיר לָאָדָם אֶת בּוֹרְאוֹ. וּכְמוֹ שֶׁלִּמְּדוּנוּ חֲזַ"ל שֶׁיּוֹסֵף הַצַּדִּיק נֶאֱמַר בּוֹ: "וַיַּרְא אֲדוֹנָיו כִּי ה' אִתּוֹ", שֶׁהָיָה מַזְכִּיר שֵׁם שָׁמַיִם עַל כָּל שֵׁרוּת וְשֵׁרוּת שֶׁהָיָה מְשָׁרֵת לַאֲדוֹנוֹ שֶׁיְּהֵא מֻצְלָח וְשֶׁיִּשָּׂא חֵן בְּעֵינֵי אֲדוֹנוֹ. וּבְזוֹ הַתְּפִלָּה נַעֲשֶׂה הָאָדָם דָּבוּק בְּבוֹרְאוֹ וּמְקַיֵּם אֶת מִצְוַת הַדְּבֵקוּת שֶׁהִיא תַּכְלִית כָּל הַתּוֹרָה כֻּלָּהּ, כָּאָמוּר, וּבְכָךְ רָאוּי הוּא לִישׁוּעָה מֵעַל הַטֶּבַע, כִּי זֶהוּ כֹּחַ הַבִּטָּחוֹן לְהָבִיא יְשׁוּעָה נִסִּית לַבּוֹטֵחַ, וּבִטָּחוֹן זֶה יֻשַּׂג רַק עַל יְדֵי הַתְּפִלָּה.<p dir="rtl">
וְאָמְנָם מִצְוֹת חִיצוֹנִיּוֹת רַבּוֹת יֶשְׁנָן: צִיצִית, סֻכָּה, לוּלָב וְכוּ'. אֲבָל הַמִּצְוָה הַקְּרוֹבָה בְּיוֹתֵר לִהְיוֹת אֶמְצָעִי בֵּין חִיצוֹנִי וּפְנִימִי, דְּהַיְנוּ שֶׁאֵינָהּ פְּנִימִית מַמָּשׁ כְּאַהֲבַת ה' וְיִרְאָתוֹ הַתְּלוּיוֹת בַּלֵּב בִּלְבַד, וְגַם אֵינָהּ חִיצוֹנִית מַמָּשׁ הַתְּלוּיָה בָּאֵבָרִים כְּצִיצִית וּתְפִלִּין, אֶלָּא אֶמְצָעִית הַקְּרוֹבָה לִפְנִימִית - הֲרֵי הִיא הַתְּפִלָּה, שֶׁאָמְנָם נַעֲשֵׂית בְּאֵבָר חִיצוֹנִי שֶׁהוּא הַפֶּה וְהַדִּבּוּר, אֲבָל הִיא הַקְּרוֹבָה בְּיוֹתֵר לַלֵּב, וְכַנֶּאֱמָר: "נַפְשִׁי יָצְאָה בְדַבְּרוֹ" - לְהוֹצִיא אֶת הַנֶּפֶשׁ, דְּהַיְנוּ: אֶת רִגְשַׁת הַנֶּפֶשׁ הַפְּנִימִית הָרוּחָנִית אִי אֶפְשָׁר כִּי אִם עַל יְדֵי "בְדַבְּרוֹ".<p dir="rtl">
"וַיְהִי הָאָדָם לְנֶפֶשׁ חַיָּה" - תִּרְגֵּם הַמְתַרְגֵּם "לְרוּחַ מְמַלְלָא". מַעֲלַת הָאָדָם הִיא רַק בְּרוּחַ מְמַלְלָא, דְּהַיְנוּ כֹּחַ הַדִּבּוּר, כִּי הֲלֹא אֵין לְךָ יוֹתֵר דְּבֵקוּת וְקָרוֹב מֵהַתְּפִלָּה שֶׁבָּהּ אָדָם עוֹמֵד וּמֵשִׂיחַ עִם בּוֹרְאוֹ כַּאֲשֶׁר יְשׂוֹחַח בֵּן יָחִיד עִם אָבִיו אוֹהֲבוֹ. אִם כֵּן הֲלֹא הִיא הַמִּצְוָה שֶׁנֶּחְשֶׁבֶת חִיצוֹנִית וְהִיא הַקְּרוֹבָה לַמִּצְווֹת שֶׁבַּלֵּב יוֹתֵר מִשְּׁאָר הַמִּצְווֹת.<p dir="rtl">
אָמְרוּ רז"ל: "דְּאָגָה בְלֶב אִישׁ יַשְׂחֶנָּה" <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי יב, כה)</span> - יְשִׂיחֶנָּה לַחֲבֵרוֹ. אָדָם שֶׁמֵּעִיק עָלָיו דְּבַר מָה, כַּמָּה יִכְפַּל צַעֲרוֹ וִיגוֹנוֹ כְּשֶׁאֵין לוֹ לְמִי לְבַטֹּאת וְלִשְׁפֹּךְ אֶת מְרִי שִׂיחוֹ. וְכֵן מֵאִידָךְ: אָדָם שֶׁנִּזְדַּמֵּן לוֹ שִׂמְחָה וְאֹשֶׁר, מַה שָּׁוֶה לוֹ כְּשֶׁאֵין לוֹ לְמִי לְפָרֵט שִׂמְחָתוֹ וּלְשַׁתֵּף אֲחֵרִים עִמּוֹ, וְכִי יֵשׁ לְךָ אָדָם שֶׁשָּׂמֵחַ בְּשִׂמְחָתוֹ לְבַדּוֹ וּבַל יְעָרֵב אִישׁ עִמּוֹ?!<p dir="rtl">
וְכֵן אָדָם הַחוֹשֵׁק בַּחֲבֵרוֹ בְּחֵשֶׁק עָצוּם וְאַהֲבָתוֹ אֵלָיו כְּאַהֲבַת דָּוִד וִיהוֹנָתָן, מַה שָּׁוֶה לוֹ אִם לֹא יוּכַל לְשׂוֹחֵחַ הַחוֹשֵׁק עִם הַנֶּחְשָׁק?! וְכִי יִסְתַּפֵּק בָּזֶה שֶׁאַהֲבָתוֹ בְּלִבּוֹ לַחֲבֵרוֹ - הֲלֹא נַפְשׁוֹ לֹא תָּנוּחַ וְתֶחֱלֶה חֳלִי הָאַהֲבָה, וְרַק בְּשִׂיחָה וּבְדִבּוּר פֶּה אֶל פֶּה, חוֹשֵׁק עִם נֶחְשָׁק, שָׁב וְרָפָא לוֹ. אוֹ מֵאִידָךְ - יִתָּכֵן שֶׁתִּדְעַךְ אַהֲבָתָם וְתִשָּׁכַח רְעוּתָם מֵחֹסֶר הַקֶּשֶׁר שֶׁהוּא עַל יְדֵי הָרְאִיָּה וְהַדִּבּוּר. וְנִרְמְזוּ הַדְּבָרִים בְּמִלִּים קְצָרוֹת בְּדִבְרֵי הַ"חוֹבוֹת הַלְּבָבוֹת" <span class="booklinks" onclick="sendBookLink(this)" onmouseover="setBookLinkTitle(this)">(ש"ג פ"ב)</span>: "שֶׁתְּפִלָּה נִתְקְנָה לְהַחֲיוֹת סִימָנֵי הַשֵּׂכֶל" - עַל יְדֵי הַתְּפִלָּה הָאָדָם מְחַיֶּה אֶת שִׂכְלוֹ, וְהָבֵן.<p dir="rtl">
כֹּחַ הַדִּבּוּר מַתָּנָה נִפְלָאָה הוּא. הַדִּבּוּר הִנּוֹ הִתְבַּטְּאוּת הַנֶּפֶשׁ הָאוֹצֶרֶת בְּקִרְבָּהּ כֹּחוֹת רַבִּים לְמִינֵיהֶם: שִׂמְחָה, אַהֲבָה, יִרְאָה, קִנְאָה, שִׂנְאָה, דְּאָגָה וְעוֹד וָעוֹד, אֲשֶר מִבְּלִי אֶפְשָׁרוּת זוֹ תָּמוּת הַנֶּפֶשׁ בְּקִרְבָּהּ. הַדִּבּוּר מְבַטֵּא אֶת הַנֶּפֶשׁ. אָדָם נִכָּר בְּדִבּוּרוֹ: מִי שֶׁתַּאֲוָתוֹ לְמָמוֹן, הֲרֵי שֶׁלֹּא יִפְסֹק פִּיו מִלְּדַבֵּר בְּעִנְיְנֵי מָמוֹן. וּמִי שֶׁתַּאֲוַת נַפְשׁוֹ תּוֹרָה, הֲרֵי שֶׁבָּהּ יֶהְגֶּה יוֹמָם וָלַיְלָה. וְכֵן עַל זֶה הַדֶּרֶךְ. וְכֵן רְאֵה רַשִּׁ"י <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ה')</span> עַל הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(שְׁמוּאֵל א' א, טו)</span>: "וָאֶשְׁפֹּךְ אֶת נַפְשִׁי לִפְנֵי ה'", וּמַה הִיא הַנֶּפֶשׁ? תְּפִלָּה. כִּי תְּפִלָּה הִיא הִתְבַּטְּאוּת הַנֶּפֶשׁ.<p dir="rtl">
<h3 dir="rtl" id="960_dor_acharon, יא הטרדן ביותר המשעשע ביותר">יא. הַטַּרְדָן בְּיוֹתֵר - הַמְשַׁעֲשֵׁעַ בְּיוֹתֵר</h3><p dir="rtl">
<b>"כִּי קוֹלֵךְ עָרֵב" - עָרֵב לוֹ לְהַקָּדוֹשׁ בָּרוּךְ הוּא קוֹל הַתְּפִלָּה שֶׁבָּנָיו מְבַקְּשִׁים מִמֶּנּוּ בְּעֵת צָרָתָם,<p dir="rtl">
"וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל" הַבּוֹרֵא יוֹשֵׁב וּמְצַפֶּה לִתְהִלּוֹת יִשְׂרָאֵל <span class="booklinks" onclick="sendBookLink(this)" onmouseover="setBookLinkTitle(this)">(עַל פִּי רַשִּׁ"י)</span></b><p dir="rtl">
רַב פָּפָּא בְּשֵׁם רַבִּי זְעִירָא אָמַר: בָּשָׂר וָדָם יֵשׁ לוֹ פַּטְרוֹן [אָדוֹן], אִם הִטְרִיחַ עָלָיו בְּיוֹתֵר בְּבַקָּשׁוֹתָיו, הוּא אוֹמֵר לוֹ: אַשְׁכַּח פְּלַן - דְּקָא מִטַּרְחָא לִי, [לֵךְ וּמְצָא לְךָ מִישֶׁהוּ אַחֵר לְפִי שֶׁאַתָּה מַטְרִיחַ עָלַי], אֲבָל הַקָּדוֹשׁ בָּרוּךְ הוּא אֵינוֹ כֵּן, אֶלָּא כָּל מַה שֶּׁאַתָּה מַטְרִיחַ עָלָיו, הוּא מְקַבֶּלְךָ. שֶׁנֶּאֱמַר: הַשְׁלֵךְ עַל ה' יְהָבְךָ וְהוּא יְכַלְכֶּלְךָ" וּבְפֵרוּשׁ "מַרְאֵה פָּנִים" שָׁם: כְּלוֹמַר, לָאו דַּוְקָא עוֹנֶה ה' לַצַּדִּיקִים הַגְּדוֹלִים, וְלָאו דַּוְקָא בַּצָּרוֹת הַגְּדוֹלוֹת, אֶלָּא אֲפִלּוּ לְכָל אָדָם אֲשֶׁר בְּשֵׁם ה' יִקְרָא, כְּדִכְתִיב "כָּל אֲשֶׁר יִקְרָא בְּשֵׁם ה' - יִמָּלֵט", וּמִכָּל צָרָה - אֲפִלּוּ קְטַנָּה - יְמַלְּטֵהוּ וְיַעֲלֶה אוֹתוֹ מִיָּד.<p dir="rtl">
וּמוּבָא בַּסֵּפֶר "שׁוֹמֵר אֱמוּנִים" סִפּוּר שֶׁסִּפְּרוֹ הַמְחַבֵּר הָרַהַ"ק רַבֵּנוּ אַהֲרֹן רָאטה זצוק"ל:<p dir="rtl">
סִפֵּר לִי אָדָם שֶׁחָזַר מֵהַמִּלְחָמָה הָרִאשׁוֹנָה שֶׁהָיָה הוּא בְלֵב הַמִּלְחָמָה וְרָאָה אֶת גֹּדֶל הַסַּכָּנָה הַמְרַחֶפֶת מִמַּעַל לְרֹאשׁוֹ וְהֵחֵל לִקְרֹא פָּסוּק "שְׁמַע יִשְׂרָאֵל" פַּעַם אַחַר פַּעַם וְכַדּוּרִים עָפוּ מִמַּעַל לְרֹאשׁוֹ בֵּין רַגְלָיו בֵּין יָדָיו וְנִצּוֹל, וּלְיָדוֹ עָמַד גּוֹי אֶחָד וְרָאָה אֶת הַנִּסִּים הַגְּלוּיִים שֶׁנַּעֲשׂוּ לְאוֹתוֹ יְהוּדִי וְשָׁמַע שֶׁאוֹמֵר פָּסוּק "שְׁמַע יִשְׂרָאֵל" פַּעַם אַחַר פַּעַם וְהֵחֵל גַּם הוּא אוֹמֵר אַחֲרָיו, וְנִצּוֹל גַּם הוּא.<p dir="rtl">
הֲרֵי שֶׁהַתְּפִלָּה מוֹעִילָה וּמַצִּילָה לְכָל אָדָם וּבְכָל מִקְרֶה, וְהַסִּבָּה הִיא זְכוּת הַשַּׁעֲשׁוּעִין שֶׁגּוֹרֵם הָאָדָם בִּתְפִלָּתוֹ, כְּדַאי הִיא שֶׁתָּגֵן עָלָיו אַף אִם אֵין לוֹ זְכוּת אַחֶרֶת.<p dir="rtl">
וְכַמּוּבָא בִּדְבָרָיו שֶׁל הַגּר"ח שְׁמוּאלֵבִיץ <span class="booklinks" onclick="sendBookLink(this)" onmouseover="setBookLinkTitle(this)">("שִׂיחוֹת מוּסָר" מַאֲמָר כ"ח)</span>:<p dir="rtl">
<b>אָמַר הַכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים פ"א)</span> "אָנֹכִי ה' אֱלֹקֶיךָ הַמַּעַלְךָ מֵאֶרֶץ מִצְרָיִם, הַרְחֶב פִּיךָ וַאֲמַלְאֵהוּ" וּמְפָרֵשׁ רַשִּׁ"י: "הַרְחֵב פִּיךָ לִשְׁאֹל מִמֶּנִּי כָּל תַּאֲוַת לִבְּךָ, וַאֲמַלְּאֵהוּ, כְּכָל אֲשֶׁר תִּשְׁאַל אֲמַלֵּא". חָפֵץ הַקָּדוֹשׁ בָּרוּךְ הוּא לְמַלֵּא כָּל תַּאֲוַת הַלֵּב שֶׁל יִשְׂרָאֵל, וּמַה הוּא דּוֹרֵשׁ מֵאִתָּנוּ "הַרְחֵב פִּיךָ", הַרְבּוּ בִּתְפִלָּה, וּכְכָל שֶׁתַּרְבּוּ בְּמִשְׁאֲלוֹתֵיכֶם כֵּן אֲמַלְּאֵם לְטוֹבָה. וְסוֹד מַעֲלַת הַתְּפִלָּה הוּא מִפְּנֵי שֶׁהָאָדָם בִּתְפִלָּתוֹ מַעֲמִיק אֶת הַכָּרָתוֹ שֶׁ"אֵין עוֹד מִלְבַדּוֹ", שֶׁאֵין כֹּחַ בָּעוֹלָם הַיָּכוֹל לָבוֹא לְעֶזְרָתוֹ אֶלָּא הַקָּדוֹשׁ בָּרוּךְ הוּא לְבַדּוֹ, אֲשֶׁר לְפָנָיו הוּא שׁוֹטֵחַ תְּפִלּוֹתָיו וּפוֹרֵס בַּקָּשׁוֹתָיו, וּכְכָל שֶׁמַּרְבֶּה בְּהַכָּרַת "אֵין עוֹד מִלְבַדּוֹ", כֵּן מֻבְטָח לוֹ שֶׁאָמְנָם תִּתְקַבֵּל תְּפִלָּתוֹ וְיִתְמַלְּאוּ מִשְׁאֲלוֹתָיו. עַד כָּאן לְשׁוֹנוֹ.</b><p dir="rtl">
וּמוּבָא עוֹד בַּסֵּפֶר "הִתְחַזְּקוּת בִּתְפִלָּה לַה'" מִגֹּדֶל הַשַּׁעֲשׁוּעִים שֶׁעוֹשֶׂה הָאָדָם בְּ"הַטְרָדָתוֹ" בִּתְפִלָּתוֹ אֶת בּוֹרְאוֹ.<p dir="rtl">
אִיתָא בְּשִׁיר הַשִּׁירִים <span class="booklinks" onclick="sendBookLink(this)" onmouseover="setBookLinkTitle(this)">(ב יד)</span> הַרְאִינִי אֶת מַרְאַיִךְ הַשְׁמִיעִנִי אֶת קוֹלֵךְ פֵּרֵשׁ רַשִּׁ"י הַרְאִינִי אֶת מַרְאַיִךְ לְמִי אַתְּ פּוֹנָה בְּעֵת צָרָה, עַד כָּאן. וּמַמְשִׁיךְ הַכָּתוּב, כִּי קוֹלֵךְ עָרֵב וּמַרְאֵיךְ נָאוֶה. פֵּרוּשׁ, הַקָּדוֹשׁ בָּרוּךְ הוּא, עָרֵב לוֹ לִשְׁמֹעַ קוֹל הַתְּפִלָּה שֶׁבָּנָיו מְבַקְּשִׁים מִמֶּנּוּ בַּקָּשָתָם בְּעֵת צָרָתָם, וּבִתְהִלִּים <span class="booklinks" onclick="sendBookLink(this)" onmouseover="setBookLinkTitle(this)">(כב ד)</span> וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל, הַיְנוּ שֶׁהַבּוֹרֵא עוֹלָם יוֹשֵׁב וּמְצַפֶּה לִתְהִלּוֹת יִשְׂרָאֵל <span class="booklinks" onclick="sendBookLink(this)" onmouseover="setBookLinkTitle(this)">(עַל פִּי רַשִּׁ"י שָׁם)</span>.<p dir="rtl">
וְכֵן מִתְאַוֶּה הוּא לְדִבּוּרֵי תְּפִלּוֹת וּבַקָּשׁוֹת יִשְׂרָאֵל כְּפִי שֶׁמּוֹצְאִים אָנוּ בַּסֵּפֶר "מְאוֹר עֵינַיִם" שֶׁכָּתַב "וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל" - יוֹשֵׁב, לְשׁוֹן מְצַפֶּה וּמַמְתִּין. שֶׁיֵּשׁ לְךָ שַׁעֲשׁוּעִים מִתְּהִלּוֹת יִשְׂרָאֵל, שֶׁיַּרְבּוּ עוֹד לְדַבֵּר דִּבּוּרִים רְאוּיִים וּרְצוּיִים לְפָנֶיךָ, לְכָךְ, לְטַעַם זֶה, "בְּךָ בָּטְחוּ אֲבוֹתֵינוּ" וְהִתְפַּלְּלוּ אַף כְּשֶׁלֹּא נַעֲנוּ, "בָּטְחוּ" עוֹד "וַתְּפַלְּטֵמוֹ" - עַל שֶׁהִתְפַּלְּלוּ בְּרִבּוּי תְּפִלָּה, <span class="booklinks" onclick="sendBookLink(this)" onmouseover="setBookLinkTitle(this)">(מוּבָא בְּאוֹצַר תְּפִלּוֹת יִשְׂרָאֵל)</span>.<p dir="rtl">
וְעַל פִּי זֶה מוּבָן הַגְּמָרָא בְּרָכוֹת <span class="booklinks" onclick="sendBookLink(this)" onmouseover="setBookLinkTitle(this)">(כא ע"א)</span> רַבִּי יוֹחָנָן אָמַר וּלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ, וְהִנֵּה לְשוֹן הַגְּמָרָא מַמָּשׁ מֻפְלָא וְתָמוּהַּ, שֶׁאָמַר שֶׁיִּתְפַּלֵּל כָּל הַיּוֹם כֻּלּוֹ. וְתוֹרָה מַה תְּהֵא עָלֶיהָ. וְכִי פָּטוּר מִתַּלְמוּד תּוֹרָה. וְאוּלַי יֵשׁ לְבָאֵר דְּכַוָּנַת רַבִּי יוֹחָנָן בַּמֶה שֶּׁאָמַר בְּלָשׁוֹן זֶה, אֵינוֹ לְהוֹרָאָה לְמַעֲשֶׂה שֶׁרָאוּי לָאָדָם לְהִתְפַּלֵּל כָּל הַיּוֹם כֻּלּוֹ דְּוַדַּאי חַיָּב גַּם בְּתַלְמוּד תּוֹרָה, אֶלָּא לָשׁוֹן זֶה הוּא כְּעֵין בִּטּוּי צִפִּיָּה וְעֶרְגָּה וַחֲבִיבוּת הַתְּפִלָּה אֵצֶל הַבּוֹרֵא עוֹלָם אָבִינוּ שֶׁבַשָּׁמַיִם שֶׁמְּצַפֶּה וּלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ [וְלָכֵן ס"ל שֶׁבְּסָפֵק אִם הִתְפַּלֵּל יַחְזֹר עיי"ש], כִּי הַקָדוֹשׁ בָּרוּךְ הוּא יוֹשֵׁב וּמְצַפֶּה לִתְפִלּוֹת יִשְׂרָאֵל שֶׁהוּא נַחַת רוּחַ גָּדוֹל לְפָנָיו יִתְבָּרַךְ שְׁמוֹ כְּשֶׁמִּתְפַּלְּלִים לְפָנָיו, שֶׁבָּזֶה מַרְאֶה הָאָדָם כִּי הוּא אֱלֹקֵינוּ וַאֲנַחְנוּ עַם מַרְעִיתוֹ וְאֵין עוֹד מִלְבַדּוֹ.<p dir="rtl">
<h3 dir="rtl" id="960_dor_acharon, יב חובה להאמין שכל תפלה פועלת">יב. חוֹבָה לְהַאֲמִין שֶׁכָּל תְּפִלָּה פּוֹעֶלֶת</h3><p dir="rtl">
<b>לִפְעָמִים אָדָם מִתְפַּלֵּל דָּבָר זֶה וְנוֹתְנִים לוֹ דָּבָר אַחֵר אוֹ לִפְעָמִים פּוֹעֶלֶת הַתְּפִלָּה לְטוֹבַת אֲחֵרִים, אוֹ בָּעוֹלָמוֹת הָעֶלְיוֹנִים <span class="booklinks" onclick="sendBookLink(this)" onmouseover="setBookLinkTitle(this)">(דֶּגֶל מַחֲנֵה אֶפְרַיִם)</span></b><p dir="rtl">
וּבֶאֱמֶת בַּמֶּה נִּתָּן לְחַזֵּק אָדָם שֶׁמִּתְפַּלֵּל וְאֵינוֹ נַעֲנֶה כְּדֵי שֶׁיִּתֵּן אֶל לִבּוֹ לָשׁוּב וּלְהִתְפַּלֵּל.<p dir="rtl">
נַקְדִּים לְכָךְ אֶת דִּבְרֵי הַמִּדְרָשׁ וּמִמֶּנּוּ נִשְׁאַב רוּחַ לְהִתְפַּלֵּל וְלַחְזֹר וּלְהִתְפַּלֵּל לְלֹא יֵאוּשׁ כְּלָל.<p dir="rtl">
כָּךְ מָצִינוּ בַּמִּדְרָשׁ <span class="booklinks" onclick="sendBookLink(this)" onmouseover="setBookLinkTitle(this)">(רַבָּה וָאֶתְחַנַּן)</span> שַׁעֲרֵי תְּפִלָּה <b>אֵינָם נִנְעָלִים לְעוֹלָם</b>, יֵשׁ תְּפִלָּה שֶׁנַּעֲנֵית <b>לְאַרְבָּעִים יוֹם</b>, מִמִּי אַתָּה לָמֵד מִמֹּשֶׁה דִכְתִיב וָאֶתְנַפַּל לִפְנֵי ה' אַרְבָּעִים יוֹם, וְיֵשׁ תְּפִלָּה שֶׁנַּעֲנֵית <b>לְעֶשְׂרִים יוֹם</b> מִמִּי אַתָּה לָמֵד מִדָּנִיּאֵל דִכְתִיב לֶחֶם חֲמֻדוֹת לֹא אָכַלְתִּי עַד מְלֹאת שְׁלֹשֶׁת שָׁבֻעִים יָמִים וְאַחַר כָּךְ אָמַר ה' שְׁמָעָה ה' סְלָחָה וְכוּ'. וְיֵשׁ תְּפִלָּה שֶׁנַּעֲנֵית <b>לִשְׁלֹשָׁה יָמִים</b>, מִמִּי אַתָּה לָמֵד מִיּוֹנָה דִּכְתִיב וַיְהִי יוֹנָה בִּמְעֵי הַדָּג שְׁלֹשָׁה יָמִים וַיִּתְפַּלֵּל יוֹנָה אֶל ה' אֱלֹהָיו מִמְּעֵי הַדָּגָה. וְיֵשׁ תְּפִלָּה שֶׁנָעֲנֵית <b>לְיוֹם אֶחָד</b>, מִמִּי אַתָּה לָמֵד מֵאֵלִיָּהוּ וְכוּ'. וְיֵשׁ תְּפִלָּה שֶׁנַּעֲנֵית <b>לְעוֹנָה אַחַת</b>. מִמִּי אַתָּה לָמֵד מִדָּוִד דִכְתִיב וַאֲנִי תְפִלָּתִי לְךָ ה' עֵת רָצוֹן. וְיֵשׁ תְּפִלָּה <b>שֶׁעַד שְלֹּא יִתְפַּלֵּל אוֹתָהּ מִפִּיו מִיָּד הוּא נַעֲנֶה</b> שֶׁנֶּאֱמַר וְהָיָה טֶרֶם יִקְרָאוּ וַאֲנִי אֶעֱנֶה. אָמַר ר' חִיָּיא רַבָּה - - כְּתִיב קַוֵּה אֶל ה' חֲזַק וְיַאֲמֵץ לִבֶּךָ וְקַוֵּה אֶל ה' הֱוֵי מִתְפַּלֵּל וְחוֹזֵר וּמִתְפַּלֵּל <b>וְיֵשׁ שָׁעָה שֶׁיִּתְּנוּ לְךָ</b>.<p dir="rtl">
הֲרֵי לָנוּ מִכָּאן שֶׁכְּבָר מֵרֹאשׁ נִקְבַּע לָאָדָם כַּמָּה תְּפִלוֹת וְכַמָּה יְמֵי תְּפִלָּה יִצְטָרֵךְ כְּדֵי שֶׁיִּוָּשַׁע.<p dir="rtl">
בְּמִדְרָשׁ זֶה רָאִינוּ בְּעִקָּר כַּמָּה יְמֵי הַמְתָּנָה נִגְזָרִים מֵרֹאשׁ עַד לְקַבָּלַת הַתְּפִלָּה. בְּמִדְרָשׁ אַחֵר רָאִינוּ שֶׁהַדָּבָר לִפְעָמִים הוֹלֵךְ לְפִי מִסְפַּר הַתְּפִלּוֹת, וְהוּא הַמִּדְרָשׁ הַמְפֻרְסָם בְּמֹשֶׁה רַבֵּנוּ עָלָיו הַשָּׁלוֹם שֶׁהִתְפַּלֵּל תקט"ו (515) תְּפִלּוֹת כְּדֵי שֶׁיִּכָּנֵס לָאָרֶץ, וְאִלְמָלֵי הָיָה מִתְפַּלֵּל תְּפִלָּה נוֹסֶפֶת הָיָה נַעֲנֶה, וּלְכָךְ הֻצְרַךְ הַקָּדוֹשׁ בָּרוּךְ הוּא לוֹמַר לוֹ "רַב לָךְ אַל תּוֹסֶף דַּבֵּר אֵלַי עוֹד בַּדָּבָר הַזֶּה" כִּי רְצוֹן הַהַשְׁגָּחָה הָיָה שֶׁלֹּא יִכָּנֵס מֹשֶׁה רַבֵּנוּ לְאֶרֶץ יִשְׂרָאֵל כַּיָּדוּעַ.<p dir="rtl">
וּבְמָשָׁל נִמְרָץ נַמְשִׁיל אֶת עִנְיַן סְכוּם הַתְּפִלּוֹת לְצֹרֶךְ הַיְשׁוּעָה, לְאָדָם שֶׁהָיָה בְּתָכְנִיתוֹ לִשְׁבֹּר קִיר שֶׁעָבְיוֹ מֶטֶר אֶחָד עַל מְנַת לִפְתֹּחַ בּוֹ חַלּוֹן. נוֹטֵל הוּא פַּטִּישׁ וּמֵחֵל וְשׁוֹבֵר בַּקִּיר כָּל יוֹם כַּמָּה סֶנְטִימֶטְרִים, בָּרוּר הוּא שֶׁהָאוֹר לֹא יַחְדֹּר לְמִבַּעַד הַחַלּוֹן עַד שֶׁלֹּא יִגְמֹר וִיסַיֵּם אֶת הַמִּילִימֶטֶר הָאַחֲרוֹן. בְּכָל יוֹם שֶׁהוּא מוֹסִיף וְהוֹלֵךְ לִשְׁבֹּר עוֹד כַּמָּה סֶנְטִימֶטְרִים עֲדַיִן הַחֹשֶׁךְ בְּתוֹךְ הַבַּיִת קַיָּם כְּאִלּוּ וְלֹא הִתְחִיל לִשְׁבֹּר כְּלָל, מִכָּל מָקוֹם בְּוַדַּאי שֶׁאֵין הוּא מִתְיָאֵשׁ כֵּיוָן שֶׁיּוֹדֵעַ וּבָרוּר לוֹ שֶׁבְּכָל יוֹם הִנּוֹ מִתְקַדֵּם לְכִוּוּן הַתַּכְלִית שֶׁהוּא סִיּוּם הַפִּרְצָה לְהַחְדָּרַת הָאוֹר, כֵּן הוּא בְּעִנְיַן הַתְּפִלָּה צָרִיךְ הָאָדָם לִשְׁבֹּר חוֹמָה מְסֻיֶּמֶת בִּתְפִלּוֹתָיו כְּדֵי לְהִוָּשַׁע, חַיָּב לְהַאֲמִין שֶׁאֵין שׁוּם תְּפִלָּה שֶׁהוֹלֶכֶת לְאִבּוּד כָּל תְּפִלָּה מְקָרֶבֶת לוֹ אֶת הַיְשׁוּעָה, וְרַק צָרִיךְ אֱמוּנָה וְסַבְלָנוּת לְהַמְתִּין עַד שֶׁיְּסַיֵּם אֶת מִנְיַן הַתְּפִלּוֹת אוֹ מִנְיַן הַיָּמִים - לְפִי מִדְרָשׁ הָאַחֵר - כְּדֵי שֶׁתֵּעָנֶה בַקָּשָׁתוֹ. וְלָכֵן כַּמָּה שֶׁיּוֹתֵר יַפְצִיר בַּתְּפִלָּה וְיַרְבֶּה בָּהּ קְרוֹבָה יְשׁוּעָתוֹ לָבוֹא. וְתָמִיד יַחְשֹׁב אוּלַי וְשֶׁמָא נוֹתְרוּ לִי עוֹד מְעַט תְּפִלּוֹת, אַחַת אוֹ שְׁתַּיִם וּבְזֶה כְּבָר יְשׁוּעָתִי בָּאָה. וִיחַזֵּק עַצְמוֹ לֹא לְהִתְיָאֵשׁ מֵהַתְּפִלָּה.<p dir="rtl">
<b>תְּפִלָּתוֹ שֶׁל אָדָם אֵינָהּ שָׁבָה רֵיקָם וְאִם אֵינָהּ מִתְקַיֶּמֶת בּוֹ - מִתְקַיֶּמֶת בְּזַרְעוֹ</b><p dir="rtl">
בַּסֵּפֶר "הִתְחַזְּקוּת בִּתְפִלָּה לַה'" הִסְבִּיר אֶת תּוֹעֶלֶת הַתְפִלָּה בְּכָךְ שֶׁגַּם אִם לֹא הוֹעִילָה לַמִּתְפַּלֵּל אֵינָהּ שָׁבָה רֵיקָם וּמוֹעִילָה לְזַרְעוֹ, עַל פִּי מָשָׁל נִפְלָא מֵהַמַּגִּיד מִדּוּבְנָא, מִמֶּנּוּ נִלְמַד אֵיךְ שֶׁכָּל תְּפִלָּה מוֹעֶלֶת וּמַצְמִיחָה יְשׁוּעָה וּבְרָכָה, אִם לֹא לְעַכְשָׁו אֲזַי לְמָחָר, וְאִם לֹא לוֹ - לְזַרְעוֹ, אוֹ כְּדֵי לְהַצִּיל מִגְּזֵרָה רָעָה אַחֶרֶת שֶׁלֹּא תָבוֹא עַל הַצִּבּוּר.<p dir="rtl">
הַפָּסוּק אוֹמֵר, הַמְכַסֶּה אֲנִי מֵאַבְרָהָם אֲשֶׁר אֲנִי עוֹשֶׂה וְכוּ', וְאַבְרָהָם הָיֹה יִהְיֶה לְגוֹי גָּדוֹל, שֶׁהַקָּדוֹשׁ בָּרוּךְ הוּא אָמַר עַל כָּרְחָךְ צָרִיךְ אֲנִי לְסַפֵּר לְאַבְרָהָם אָבִינוּ הָעִנְיָן שֶׁיִּקְרֶה לִסְדוֹם וַעֲמוֹרָה, וְהַסִּבָּה - שֶׁהֲרֵי עָתִיד הוּא לִהְיוֹת לְגוֹי גָּדוֹל. וְצָרִיךְ עִיּוּן קֶשֶׁר הַדְּבָרִים.<p dir="rtl">
וּמְפָרֵשׁ הַמַּגִּיד מָשָׁל לִשְׁנַיִם שֶׁנִּכְנְסוּ לַחֲנוּת לִקְנוֹת בְּגָדִים, אֶחָד זָקֵן וְהַשֵּׁנִי צָעִיר לְיָמִים, וְהָיָה הַזָּקֵן מוֹדֵד וּמְדַיֵּק מִדַּת כָּל בֶּגֶד וּבֶגֶד, וְהַצָּעִיר הָיָה קוֹנֵה בֶּגֶד אַחַר בֶּגֶד מִבְּלִי לְדַיֵּק בְּמִדָּתָם. אָמַר לוֹ הַזָּקֵן הֵיאַךְ זֶה שֶׁאֵין אַתָּה מְדַיֵּק לִקְנוֹת הַבְּגָדִים לְפִי מִדָּה הַנִּצְרֶכֶת לְךָ, עֲנָהוּ הַהוּא, הֲרֵי צָעִיר אָנֹכִי וִילָדִים רַבִּים לִי וְלָכֵן כָּל בֶּגֶד אִם לֹא יִהְיֶה טוֹב לְבֵן זֶה וַדַּאי יִהְיֶה טוֹב לְבֵן אַחֵר וְאִם לֹא יְהֵא טוֹב הַיּוֹם יִהְיֶה טוֹב לְמָחָר.<p dir="rtl">
כָּךְ אָמַר הַקָּדוֹשׁ בָּרוּךְ הוּא, הַמְכַסֶּה אֲנִי מֵאַבְרָהָם לֹא לְסַפֵּר לוֹ אֲשֶׁר אֲנִי עוֹשֶׂה לִסְדוֹם, וְלָמָּה, כְּדֵי שֶׁאַבְרָהָם אָבִינוּ עָלָיו הַשָּׁלוֹם יִשְׁפֹּךְ תְּפִלָּה עַל הַצָּלַת סְדוֹם, וְאַף שֶׁגָּלוּי לְפָנָיו יִתְבָּרַךְ שֶׁלֹּא תִּתְקַבֵּל תְּפִלָּה זוֹ וְסוֹף דָּבָר שֶׁסְּדוֹם תֵּהָפֵךְ, עַל זֶה אָמַר, וְאַבְרָהָם הָיֹה יִהְיֶה לְגוֹי גָּדוֹל, הֲרֵי סוֹף שֶׁיִּהְיֶה אַבְרָהָם לְגוֹי גָּדוֹל, וּמִמֵּילָא כָּל הַתְּפִלּוֹת, אַף אִם הַיּוֹם לֹא יִתְקַבְּלוּ לִכְאוֹרָה, אֲבָל לֶעָתִיד יִהְיֶה כָּל הַשֶּׁפַע הַבָּא מִתְּפִלּוֹת אֵלוּ לִבְרָכָה לְבָנָיו שֶׁל אַבְרָהָם, וְנִמְצָא הוֹעִילוּ תְּפִלּוֹת אֵלּוּ לְאַבְרָהָם לְדוֹרוֹתָיו.<p dir="rtl">
כָּתַב בַּסֵּפֶר "דֶּגֶל מַחֲנֵה אֶפְרַיִם" פָּרָשַׁת "עֵקֶב" בְּשֵׁם הַבַּעַל-שֵׁם-טוֹב: לִפְעָמִים אָדָם מִתְפַּלֵּל דָּבָר זֶה, וְנוֹתְנִים לוֹ דָּבָר אַחֵר, אוֹ לִפְעָמִים פּוֹעֶלֶת הַתְּפִלָּה רַק בָּעוֹלָמוֹת הָעֶלְיוֹנִים. עַד כָּאן לְשׁוֹנוֹ.<p dir="rtl">
וְכֵן כָּתַב בַּסֵּפֶר "פּוֹרַת יוֹסֵף": שָׁמַעְתִּי מִמּוֹרִי [הַבַּעַל-שֵׁם-טוֹב] - יַאֲמִין כְּשֶׁיּוֹצֵא מִפִּיו נֻסַּח הַתְּפִלָּה, מַה שֶּׁשּׁוֹאֵל - מִיָּד נַעֲנֶה. אִם תֹּאמַר, הֲרֵי לִפְעָמִים רוֹאֶה שֶׁאֵינוֹ נַעֲנָה וְלֹא נַעֲשָׂה מְבֻקָּשׁוֹ, אֶלָּא, שֶׁלִּפְעָמִים בַּקָּשָׁתוֹ מִתְמַלֵּאת בִּכְלָלוּת הָעוֹלָם וְכוּ' וּמוֹעִילָה לַאֲחֵרִים.<p dir="rtl">
וּבַסֵּפֶר "שֻׁלְחָן הַטָּהוֹר" <span class="booklinks" onclick="sendBookLink(this)" onmouseover="setBookLinkTitle(this)">(דַּף רפז)</span> זֶה לְשׁוֹנוֹ: דְּהִנֵּה עַכְשָׁו, קֹדֶם בִּיאַת הַמָּשִׁיחַ, צְרִיכִים אֲנַחְנוּ לְהִתְנַסּוֹת בְּכֹבֶד וּבִקְשִׁי הַגָּלוּת. לָכֵן יִתְחַזֵּק כָּל בַּר יִשְׂרָאֵל בֶּאֱמוּנָתוֹ לֶאֱלֹקָיו וּבְגֹדֶל הַבִּטָּחוֹן, וְיַתְמִיד לְבַקֵּשׁ רַחֲמִים מֵה' עַל כָּל דָּבָר וְדָבָר, וְלֹא יַרְפֶּה מִזֶּה, חַס וְשָׁלוֹם, כִי זֶה כְּלָל וְעִקָּר גָּדוֹל בַּעֲבוֹדַת בַּר יִשְׂרָאֵל. אֲבָל כָּל הַתְּפִלּוֹת יִהְיוּ הַכֹּל בֶּאֱמוּנָה - שֶׁיְּבַקֵּשׁ - שֶׁיְּהֵא רַק בְּאֹפֶן כָּזֶה שֶׁתְּהֵא לְרָצוֹן וּלְנַחַת רוּחַ לְבוֹרְאֵנוּ יִתְבָרַךְ שְׁמוֹ, וְלֹא מַה שֶּׁנִּדְמֶה בְּעֵינָיו לְטוֹב. וְגַם יְבַקֵּש וְיַרְבֶּה בְּרַחֲמִים שֶׁתִּתְחַזֵּק אֱמוּנָתוֹ וּבִטְחוֹנוֹ בֶּאֱלֹקָיו. וַהֲגַם שֶׁרוֹאֶה שֶׁתְּפִלּוֹתָיו אֵינָם נִשְׁמָעִים - לֹא יָחוּשׁ וְלֹא יִפֹּל דַּעְתּוֹ מִזֶּה, כִּי יָדוּעַ מִדִּבְרֵי בַּעַל-שֵׁם-טוֹב וְתַלְמִידָיו הַקְּדוֹשִׁים, שֶׁאֵין לְךָ תְּפִלָּה בָּעוֹלָם, בִפְרָט מִבַּר יִשְׂרָאֵל הַקָּדוֹשׁ, הַשּׁוֹפֵךְ לִבּוֹ לַה', שֶׁתְּהֵא נֶאֱבֶדֶת, חַס וְשָׁלוֹם. רַק הַתְּפִלָּה צְרִיכָה, לִפְעָמִים בָּעוֹלָמוֹת הָעֶלְיוֹנִים לְצֹרֶךְ אֵיזֶה תִּקּוּן וַעֲלִיָּה, אֲשֶׁר גָּלוּי רַק לְמַעְלָה, וְכַמּוּבָא בַּ"תּוֹלְדוֹת" הַקָּדוֹשׁ וּבְ"מִדְרַשׁ פִנְחָס". וְלֶעָתִיד לָבוֹא יָבוֹאוּ כָּל אֵלּוּ הַתְּפִלּוֹת לִפְנֵי ה', וְיֵהָפְכוּ לְאוֹרוֹת גְּדוֹלוֹת וַעֲצוּמוֹת, שֶׁיִּתְעַנְּגוּ בָּהֶם יִשְׂרָאֵל הַקְּדוֹשִׁים עוֹשֵׂי רְצוֹנוֹ. וְגַם, לִפְעָמִים, תִּתְקַבֵּל הַתְּפִלָּה לְאַחַר זְמַן, שֶׁלִּפְעָמִים עוֹמֶדֶת הַתְּפִלָּה מִבַּחוּץ, מִפְּנֵי שֶׁהַמְּקַטְרְגִים אֵין מַנִּיחִים שֶׁתִּתְעַלֶּה, וּבְעֵת רָצוֹן תִּדְחַק עַצְמָהּ זוֹ הַתְּפִלָּה וְתִתְעַלֶּה, כִּי דִבּוּר שֶׁל תְּפִלַּת יִשְׂרָאֵל אֵינוֹ הוֹלֵךְ לָרִיק, חַס וְשָׁלוֹם, כַּאֲשֶׁר הֶאֱרַכְתִּי בְּסִפְרִי "טָהֳרַת הַקֹּדֶשׁ". וְלָכֵן יִתְעַקֵשׁ כָּל בַּר יִשְׂרָאֵל בִּתְפִלּוֹתָיו לַה' לְבַקֵּשׁ תָּמִיד עַל נַפְשׁוֹ שֶׁתִּתְקָרֵב לַה' וְלֹא תִּדָּחֶה, וְלֹא יְהֵא בִּיאָתוֹ לְזֶה הָעוֹלָם לָרִיק. וְלֹא יַשְׁגִּיחַ עַל כָּל-אֲשֶׁר נִרְאֶה לוֹ שֶׁמַּדְחִין אוֹתוֹ מִן הַשָּׁמַיִם, רַק הוּא יַעֲשֶׂה אֶת שֶׁלּוֹ, לְהַרְבּוֹת תָחֲנוּנִים לַה', וְאֵלּוּ הַתַּחֲנוּנִים לֹא יֹאבְדוּ, חַס וְשָׁלוֹם. וּבְעֵת יַקְרִיבוּ דִּינוֹ, לְאַחַר אֲרִיכוּת יָמָיו, לִפְנֵי בֵּית-דִּין שֶׁל מַעֲלָה - יִרְאֶה כַּמָּה טוֹבוֹת עָשׂוּ לוֹ כָּל אֵלּוּ הַתְּפִלּוֹת. וּמוּבָא בְּתָנָא דְבֵי אֵלִיָּהוּ <span class="booklinks" onclick="sendBookLink(this)" onmouseover="setBookLinkTitle(this)">(אֵלִיָּהוּ זוּטָא פ"ו)</span>: אָמַר לוֹ הַקָּדוֹשׁ בָּרוּךְ הוּא לְמֹשֶׁה: אֵין אַתָּה יָכוֹל לַעֲמֹד עַל כָּל מִדּוֹתַי, אֶלָּא הֲרֵינִי מוֹדִיעֲךָ מִקְּצָת מִדּוֹתַי; כְּשֶׁאֲנִי רוֹאֶה בְּנֵי אָדָם, אַף עַל פִּי שֶׁאֵין בָּהֶם תְּהִלָּה וְשֶׁבַח שֶׁל תּוֹרָה וּמַעֲשִׂים טוֹבִים, לֹא בְּמַעֲשֵׂה יְדֵיהֶן וְלֹא בְּמַעֲשֵׂה אֲבוֹתֵיהֶן, אֶלָּא רַק בִּשְׁבִיל שֶׁהֵן עוֹמְדִין וּמוֹדִין וּמְבָרְכִין וּמְשַבְּחִין וּמַרְבִּין תַּחֲנוּנִים לְפָנַי - אֲנִי נִזְקָק לָהֶם לָתֵת לָהֶם מְזוֹנוֹתֵיהֶן, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קב, יז)</span>: "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם". עַד כָּאן.<p dir="rtl">
<h3 dir="rtl" id="960_dor_acharon, יג חסר האמונה שהתפלה עושה רשם היא היא העוצרת את הישועה">יג. חֹסֶר הָאֱמוּנָה שֶׁהַתְּפִלָּה עוֹשָׂה רֹשֶׁם - הִיא הִיא הָעוֹצֶרֶת אֶת הַיְשׁוּעָה</h3><p dir="rtl">
<b>פְּעָמִים שֶׁמֵּרֹב עַנְוְתָנוּתוֹ שֶׁל אָדָם נִגְרָם לוֹ שֶׁנִּתְרַחֵק מֵעֲבוֹדַת ה', לְפִי שֶׁאֵינוֹ מַאֲמִין כִּי הָאָדָם גּוֹרֵם עַל יְדֵי תְּפִלָּתוֹ וְתוֹרָתוֹ שֶׁפַע אֶל כָּל הָעוֹלָמוֹת וְגַם הַמַּלְאָכִים נִזּוֹנִים עַל יְדֵי תּוֹרָתוֹ וּתְפִלָּתוֹ, שֶׁאִלּוּ הָיָה מַאֲמִין בָּזֶה - כַּמָּה הָיָה עוֹבֵד אֶת ה' בְּשִׂמְחָה. (תּוֹלְדוֹת יַעֲקֹב יוֹסֵף פָּרָשַׁת עֵקֶב בְּשֵׁם הַבַּעַל-שֵׁם-טוֹב).</b><p dir="rtl">
כָּתַב בַּסֵּפֶר "תּוֹלְדוֹת יַעֲקֹב יוֹסֵף" פָּרָשַׁת עֵקֶב בְּשֵׁם הַבַּעַל-שֵׁם-טוֹב הַקָּדוֹשׁ, וְזֶה לְשׁוֹנוֹ: פְּעָמִים שֶׁרֹב עַנְוְתָנוּתוֹ שֶׁל אָדָם גּוֹרֵם לוֹ שֶׁנִּתְרַחֵק מֵעֲבוֹדַת ה' יִתְבָּרַךְ, לְפִי שֶׁמִּצַּד שִׁפְלוּתוֹ אֵינוֹ מַאֲמִין כִּי הָאָדָם גּוֹרֵם עַל יְדֵי תְּפִלָּתוֹ וְתוֹרָתוֹ שֶׁפַע אֶל כָּל הָעוֹלָמוֹת, וְגַם הַמַּלְאָכִים נִזּוֹנִים עַל יְדֵי תּוֹרָתוֹ וּתְפִלָּתוֹ. שֶׁאִלּוּ הָיָה מַאֲמִין לָזֶה, כַּמָּה הָיָה עוֹבֵד ה' בְּשִׂמְחָה וּבְיִרְאָה מֵרֹב כֹּל, וְהָיָה נִזְהָר בְּכָל אוֹת וּתְנוּעָה וּמִלָּה לְאָמְרָהּ כָּרָאוּי, וְגַם לָתֵת לֵב אֶל מַה שֶּׁאוֹמֵר דָּוִד ע"ה <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים סח, יד)</span>: "אִם תִּשְׁכְּבוּן בֵּין שְׂפַתָּיִם וְגוֹ'", שֶׁהַקָּדוֹשׁ בָּרוּךְ הוּא שׁוֹמֵר וְשׁוֹקֵד עַל שִׂפְתֵי הָאָדָם לְנָשְׁקָם, כְּשֶׁהוּא מְדַבֵּר בַּתּוֹרָה וּתְפִלָּה בִּדְחִילוּ וּרְחִימוּ, וְאִם יָשִׂים אֱלֵי לִבּוֹ, בְּוַדַּאי מִי הוּא זֶה הָאִישׁ אֲשֶׁר לֹא יֹאחֲזֵנוּ רֶתֶת וְזִיעַ, שֶׁהַמֶּלֶךְ גָּדוֹל וְנוֹרָא שׁוֹמֵר וְשׁוֹקֵד עַל שְׂפָתַיִם שֶׁל אָדָם נִבְזֶה חֲדַל אִישִׁים, וְכַיּוֹצֵא בָּזֶה.<p dir="rtl">
וְהוּא מֵעֵין מַה שֶּׁאָמְרוּ חֲכָמֵינוּ ז"ל <span class="booklinks" onclick="sendBookLink(this)" onmouseover="setBookLinkTitle(this)">(גִּטִּין נו)</span>: עַנְוְתָנוּתוֹ שֶׁל רַבִּי זְכַרְיָה גָּרַם הַחֻרְבָּן וְכוּ'. כָּךְ הָאָדָם רָאוּי לָשׂוּם לֵב, וְלוֹמַר כִּי הוּא סֻלָּם מֻצָּב אַרְצָה וְרֹאשׁוֹ מַגִּיעַ הַשָּׁמַיְמָה, וְכָל תְּנוּעוֹתָיו וְדִבּוּרוֹ וְהִלּוּכוֹ וַעֲסָקָיו עוֹשֶׂה רֹשֶׁם לְמַעְלָה לְמַעְלָה, בְּוַדַּאי יִזָּהֵר בְּכָל דְּרָכָיו וַעֲסָקָיו שֶׁיִּהְיוּ לְשֵׁם שָׁמַיִם. מַה שֶּׁאֵין כֵּן כְּשֶׁחוֹשֵׁב הָאָדָם, מָה אֲנִי סָפוּן לִפְגֹּם אוֹ לְתַקֵּן לְמַעְלָה וּלְמַטָּה, שֶׁיִּהְיֶה נִרְשָׁם כָּל עֲסָקַי לְמַעְלָה, וּבָזֶה הוֹלֵךְ בִּשְׁרִירוּת לִבּוֹ, וְיֹאמַר: אַךְ שָׁלוֹם יִהְיֶה לִי. וּבֶאֱמֶת זֶה אֵינוֹ, כִּי הָאָדָם עַל יְדֵי מַעֲשָׂיו הַטּוֹבִים הוּא דָּבוּק בּוֹ יִתְבָרַךְ מַמָּשׁ, וּכְמוֹ שֶׁכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים כח, ט)</span>: "וְהָלַכְתָּ בִּדְרָכָיו". וְעַל יְדֵי שֶׁהוּא רַחוּם לְמַטָּה, נִתְעוֹרֵר מִדָּה זוֹ שֶׁל רַחוּם לְמַעְלָה בְּכָל הָעוֹלָמוֹת.<p dir="rtl">
לוּ הָיָה הָאָדָם מַאֲמִין בֶּאֱמוּנָה שְׁלֵמָה שֶׁאֵין שׁוּם מוֹנֵעַ אֶת תְּפִלָּתֵנוּ לְהִתְקַבֵּל, וה' יִתְבָּרַךְ שׁוֹמֵעַ אוֹתוֹ, הָיְתָה תְּפִלָּתוֹ מִתְקַבֶּלֶת. אֶלָּא הַמּוֹנֵעַ הוּא הָאָדָם עַצְמוֹ, בְּחָשְׁבוֹ שֶׁאֵין תְּפִלָּתוֹ מַגַּעַת לְאָזְנוֹ יִתְבָּרַךְ, כִּבְיָכוֹל, וּמִמֵּילָא לֹא מְיַחֵס חֲשִׁיבוּת וְעֶרֶךְ לִתְפִלָּתוֹ, בְּחָשְׁבוֹ מַה וְעַד הֵיכָן תְּפִלָּה מַגַּעַת.<p dir="rtl">
וְכָתַב בַּסֵּפֶר "עֲלֵי שׁוּר", וְזֶה לְשׁוֹנוֹ: וּלְמַעְלָה מִכָּל סָפֵק - אִלּוּ הָיִינוּ אֲנַחְנוּ וַדָּאִים בֶּאֱמוּנָתֵנוּ וְעַבְדֵי ה' בְחַיֵּינוּ - הָיְתָה גַּם תְּפִלָּתֵנוּ מִתְקַבֶּלֶת תָּמִיד, וְהָיִינוּ מְבִיאִים לָעוֹלָם מַרְפֵּא וּבְרָכָה בִּזְכוּת תְּפִלָּתֵנוּ.<p dir="rtl">
הִנֵּה הַבּוֹרֵא יִתְבָּרַךְ אֲמִתִּי הוּא, אֱלֹקִים אֱמֶת, וְ"קָרוֹב ה' לְכָל קוֹרְאָיו" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קמה, יח)</span> - יָכוֹל לַכֹּל, תַּלְמוּד לוֹמַר "לְכָל אֲשֶׁר יִקְרָאֻהוּ בֶאֱמֶת" <span class="booklinks" onclick="sendBookLink(this)" onmouseover="setBookLinkTitle(this)">(יַלְקוּט תְּהִלִּים סי' תתח)</span>. כְּמוֹ שֶׁהוּא יִתְבָּרַךְ אֱמֶת, כָּךְ הַגִּישָׁה אֵלָיו צְרִיכָה לִהְיוֹת אֲמִתִּית. וְאוּלָם, אִם קוֹרְאִים אוֹתוֹ בֶּאֱמֶת, הִנֵּהוּ קָרוֹב.<p dir="rtl">
זֶהוּ הַהֶפֶךְ שֶׁל מֻשָּׂגֵנוּ. אָנוּ מְדַמִּים, שֶׁהַצַּדִּיק בִּתְפִלָּתוֹ קָרוֹב אֶל ה', וְהָרָשָׁע רָחוֹק מִמֶּנּוּ. וְהִנֵּה נִתְגַּלָּה לָנוּ כָּאן, כִּי מִדַּת הָרִחוּק וְהַקֵּרוּב אֵינָהּ תְּלוּיָה בְּדַרְגַּת הַמִּתְפַּלֵּל, אֶלָּא בַּאֲמִתָּתוֹ, וְיִתָּכֵן שה' קָרוֹב לָרָשָע כְּמוֹ לַצַּדִּיק, אִם אַךְ הָרָשָׁע "קוֹרֵא בֶּאֱמֶת". "קוֹרֵא בֶּאֱמֶת" - הַיְנוּ שֶׁיּוֹדֵעַ אֶת מַצָּבוֹ, וּמִתּוֹךְ מַצָּבוֹ הוּא פּוֹנֶה אֶל ה'.<p dir="rtl">
הִנֵּה אֲנַחְנוּ מְרֻחֲקֵי הַדּוֹרוֹת, וְטֻמְאָה וְטִמְטוּם וְצִמְצוּם מְעִיקִים עָלֵינוּ עַל כָּל צַעַד, וְאִם אַךְ נֵדַע אֶת מַצָּבֵנוּ וְלֹא נְרַמֶּה אֶת עַצְמֵנוּ - נַעֲמֹדָה לְפָנָיו בִּתְפִלָּה, וְנִהְיֶה קְרוֹבִים אֵלָיו, אֲזַי נִזְכֶּה שֶׁה' יִהְיֶה קָרוֹב לְלִבֵּנוּ כִּלְאֶחָד מִבְּנֵי הַדּוֹרוֹת הַקַּדְמוֹנִים. דַּוְקָא זֹאת הִיא גְּדֻלָּתוֹ הָאֵין חֵקֶר, כִּי אֱלֹקִים - אֱמֶת הוּא. עַד כָּאן לְשׁוֹנוֹ.<p dir="rtl">
<h3 dir="rtl" id="960_dor_acharon, יד חק חקק הקדוש ברוך הוא אי אפשר לקבל כלום ללא תפלה">יד. חֹק חָקַק הַקָּדוֹשׁ בָּרוּךְ הוּא אִי אֶפְשָׁר לְקַבֵּל כְּלוּם לְלֹא תְּפִלָּה</h3><p dir="rtl">
<b>הִנֵּה זֶה יְסוֹד בַּבְּרִיאָה שֶׁאֵין נוֹתְנִין שׁוּם דָּבָר לְלֹא תְפִלָּה <span class="booklinks" onclick="sendBookLink(this)" onmouseover="setBookLinkTitle(this)">(רַבֵּנוּ יְרוּחָם מִמִּיר)</span></b><p dir="rtl">
כָּתַב רַבֵּנוּ יְרוּחָם הַלֵּוִי זצ"ל בַּסֵּפֶר "דַּעַת תּוֹרָה", וְזֶה לְשׁוֹנוֹ: הִנֵּה זֶה יְסוֹד בַּבְּרִיאָה כֻּלָּהּ, שֶׁאֵין נוֹתְנִים שוּם דָּבָר בְּלֹא תְּפִלָּה וְכוּ'. הִנֵּה לָנוּ, שֶׁהָאָבוֹת הַקְּדוֹשִים לֹא הִשִּׂיגוּ שׁוּם דָּבָר בְּלֹא תְּפִלָּה. בְּאַבְרָהָם - <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית טו, ב)</span> "וַיֹּאמֶר אַבְרָהָם, מַה תִּתֶּן לִי וְאָנֹכִי הוֹלֵךְ עֲרִירִי", <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית יא, ל)</span> "וַתְּהִי שָׂרַי עֲקָרָה אֵין לָהּ וָלָד", וְלֹא נָתַן לָהּ אֶלָּא בִּתְפִלָּה. וְכֵן בְּיִצְחָק וְרִבְקָה - <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית כה, כא)</span> "וַיֶּעְתַּר יִצְחָק לַה' לְנֹכַח אִשְׁתּוֹ" - הִרְבָּה וְהִפְצִיר בִּתְפִלָּה. וְכֵן בְּלֵאָה וְרָחֵל - <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית כט, לא)</span> "וַיַּרְא ה' כִּי שְׂנוּאָה לֵאָה וַיִּפְתַּח אֶת רַחְמָהּ, וְרָחֵל עֲקָרָה", עַד שֶׁאָמְרָה לְיַעֲקֹב <span class="booklinks" onclick="sendBookLink(this)" onmouseover="setBookLinkTitle(this)">(שָׁם ל, א)</span>: "הָבָה לִי בָנִים וְגוֹ'", וְכֵן אָמְרָה לְהַלָּן <span class="booklinks" onclick="sendBookLink(this)" onmouseover="setBookLinkTitle(this)">(שָׁם, ו)</span>: "וְגַם שָׁמַע בְּקֹלִי", וּבְלֹא תְּפִלָּה לֹא הָיוּ מַשִּׂיגוֹת כְּלוּם. וְכֵן בְּיַעֲקֹב מָצִינוּ אֶצְלוֹ כַּמָּה פְּעָמִים תְּפִלּוֹתָיו לַה'; בְּצָרַת עֵשָׂו, בְּצָרַת שְׁכֶם, וּבְצָרַת יוֹסֵף וּבִנְיָמִין. וַהֲכִי לֹא הָיָה לָהֶם לָאָבוֹת וְלָאִמָּהוֹת הַקְּדוֹשִׁים דַּי זְכוּתִים בַּמֶּה שֶׁיִּוָּשְׁעוּ?! וְאַף עַל פִּי כֵן לֹא בָּא אֲלֵיהֶם כְּלוּם בְּלֹא תְּפִלָּה. וּמַה לָּנוּ יוֹתֵר מִזֶּה, הֲלֹא כָּל גְּאֻלַּת מִצְרַיִם, אֲשֶׁר כְּבָר הֻבְטְחוּ עָלֶיהָ, וְנִשְׁבַּע ה' עַל זֶה לְאַבְרָהָם, לְיִצְחָק וּלְיַעֲקֹב, אַף עַל פִּי כֵן הִנֵּה נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹת ב, כד)</span>: "וַיִּשְׁמַע אֱלֹקִים אֶת נַאֲקָתָם", וּבְלֹא תְּפִלָּה לֹא הָיוּ נִגְאָלִים. וְכֵן בְּמַעֲשֵׂה הָעֵגֶל, וְכֵן בַּמְרַגְּלִים, וְכֵן בְּקֹרַח, - הַכֹּל לֹא נוֹשְׁעוּ אֶלָּא דַּוְקָא עַל יְדֵי תְּפִלָּה.<p dir="rtl">
לְהִשְׁתּוֹמֵם נוֹרָא! אֵיךְ שֶׁכֵּן הֻחְקְקָה כָּל הַבְּרִיאָה מֵעִקַר יְצִירָתָהּ, שֶׁהַכֹּל עַל פֶּתַח הַקַּרְקַע יַעֲמֹד, וְלֹא יִצְמַח וְלֹא יִנָּתֵן כְּלוּם, לֹא הֶשֵּׂג שֶׁל גַּשְׁמִיּוּת וְלֹא הֶשֵּׂג שֶׁל רוּחָנִיּוּת, עַד יָבוֹא הָאָדָם, וְהוּא מִפֶּתַח הַקַּרְקַע יִקָּחֵם. וּבַמֶּה הוּא לוֹקְחָם? - הֲלֹא הוּא בִּתְפִלָּה. וּמַה שֶׁמָּצִינוּ כָּל הַנִּבְרָא בָּעוֹלָם וְהִנָּם בִּרְשׁוּתוֹ שֶׁל הָאָדָם, הִנֵּה הֵם רַק הַתְחָלַת הַדְּבָרִים וּמֻשְׂכָּלוֹת הָרִאשׁוֹנוֹת הַמִּצְטָרְכִים לָאָדָם, כְּדֵי שֶׁעַל יְדֵיהֶם יַכִּיר שֶׁעָלָיו לְהִתְפַּלֵּל עֲלֵיהֶם, וְאַחֲרֵי תְּפִלּוֹתָיו, אָז יִנָּתְנוּ לוֹ בֶּאֱמֶת, וּבִלְעֲדֵיהֶן לֹא יִנָּתְנוּ לוֹ וְלֹא יַגִּיעוּ לוֹ כְּלוּם, כִּי כֵן יְסוֹד מוּסָד הוּא, שֶׁאֵין נוֹתְנִים שׁוּם דָּבָר, אֶלָּא עַל הָאָדָם בְּעַצְמוֹ לִקַּח אוֹתָם, וּבַמֶּה? - בִּתְפִלָּה!<p dir="rtl">
וְזֶהוּ בֵּאוּר מַה שֶּׁאָמְרוּ חֲכָמֵינוּ ז"ל עַל יַעֲקֹב אָבִינוּ, שֶׁנֶּעֱקַר הַר הַמּוֹרִיָּה וּבָא לְכָאן וְכוּ', וְזֶהוּ - <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית כח, יא)</span> "וַיִּפְגַּע בַּמָּקוֹם". וְאִם תֹּאמַר, וּכְשֶׁעָבַר יַעֲקֹב עַל בֵּית הַמִּקְדָּשׁ, מַדּוּעַ לֹא עִכְּבוֹ שָׁם - אִיהוּ לָא יָהִיב לִבֵּיה? [הוּא לֹא נָתַן לִבּוֹ] לְהִתְפַּלֵּל בְּמָקוֹם שֶׁהִתְפַּלְּלוּ אֲבוֹתָיו וּמִן הַשָּׁמַיִם יְעַכְּבוּהוּ? אִיהוּ עַד חָרָן אָזַל וְכוּ', כִּי מָטָא לְחָרָן אָמַר: אֶפְשָׁר שֶׁעָבַרְתִּי עַל מָקוֹם שֶׁהִתְפַּלְּלוּ אֲבוֹתַי וְלֹא הִתְפַּלַּלְתִּי בּוֹ? יָהַב דַּעְתֵּיהּ לְמֶהְדָּר [נָתַן דַּעְתּוֹ לַחְזֹר] וְחָזַר עַד בֵּית אֵל, וְקָפְצָה לוֹ הָאָרֶץ. הִנֵּה אָמְרוּ: אִיהוּ לָא יָהִיב לִבֵּיהּ וּמִן הַשָּׁמַיִם יְעַכְּבוּהוּ?! וּמַדּוּעַ לֹא? וַדַּאי כִּי הָיָה רָאוּי וְזַכַּאי לְהַשִּׂיג כָּל מַה שֶּׁהִשִּׂיג שָׁם גַּם בִּלְעֲדֵי תְּפִלָּתוֹ - בִּזְכֻיּוֹתָיו לֹא חָסְרוּ לוֹ כְּלוּם, וּמַדּוּעַ לֹא עִכְּבוּהוּ בֶּאֱמֶת מִן הַשָּׁמַיִם? אֶלָּא הוּא הָעִנְיָן שֶׁאָמַרְנוּ, שֶׁכֵּן הִיא הַמִּדָּה - שֶׁאֵין נוֹתְנִים שׁוּם דָּבָר, אֶלָּא הָאָדָם בְּעַצְמוֹ עָלָיו לִקַּח אוֹתָם, וְלוּלֵא יָהִיב דַּעְתֵּיהּ לְהִתְפַּלֵּל, לֹא הָיָה מַשִּׂיג אָמְנָם כְּלוּם.<p dir="rtl">
<h3 dir="rtl" id="960_dor_acharon, טו התנאים לקבלת התפלה">טו. הַתְּנָאִים לְקַבָּלַת הַתְּפִלָּה</h3><p dir="rtl">
<b> "וְיֹאחֵז צַדִּיק דַּרְכּוֹ" <span class="booklinks" onclick="sendBookLink(this)" onmouseover="setBookLinkTitle(this)">(איוב יז, ט)</span> - יֵשׁ אָדָם שֶׁאֵינוֹ זַכַּאי שֶׁיְּקַבֵּל הַמָּקוֹם תְּפִלָּתוֹ אֶלָּא בַּעֲבוּר תֹּקֶף תַּחֲנוּנִים וְדִמְעַת עֵינָיו אֲשֶׁר תָּמִיד בּוֹכֶה וּמִתְחַנֵּן, וּלְכָךְ, אַף עַל פִּי שֶׁאֵין בְּיָדוֹ זְכוּת וּמַעֲשִׂים טוֹבִים - מְקַבֵּל הַקָּדוֹשׁ-בָּרוּךְ-הוּא תְּפִלָּתוֹ וְעוֹשֶׂה חֶפְצוֹ. <span class="booklinks" onclick="sendBookLink(this)" onmouseover="setBookLinkTitle(this)">(ספר חסידים סימן קל)</span></b><p dir="rtl">
<b>קַבָּלַת הַתְּפִלָּה - לְפִי עֹמֶק הַכַּוָּנָה, וַאֲפִלּוּ מִי שֶׁאֵינוֹ רָאוּי מִצַּד מַעֲשָׂיו.</b><p dir="rtl">
כָּתַב בְּסֵפֶר חֲסִידִים: יֵשׁ אָדָם שֶׁאֵינוֹ זַכַּאי שֶׁיְּקַבֵּל הַמָּקוֹם תְּפִלָּתוֹ, אֶלָּא בַּעֲבוּר תֹּקֶף תַּחֲנוּנִים וְדִמְעַת עֵינָיו אֲשֶׁר תָּמִיד בּוֹכֶה וּמִתְחַנֵּן - אַף עַל פִּי שֶׁאֵין בְּיָדוֹ זְכוּת וּמַעֲשִׂים טוֹבִים, מְקַבֵּל הַקָּדוֹשׁ-בָּרוּךְ-הוּא תְּפִלָּתוֹ וְעוֹשֶׂה חֲפָצָיו. עַד כָּאן לְשׁוֹנוֹ.<p dir="rtl">
עִקַּר הַתְּפִלָּה תָּלוּי בְּעֹמֶק הַכַּוָּנָה. וּכְשֶׁאָדָם מִתְפַּלֵּל מֵעֹמֶק לִבּוֹ, תְּפִלָּתוֹ מִתְקַבֶּלֶת יוֹתֵר מִתְּפִלַּת צַדִּיק גָּדוֹל שֶׁאֵינוֹ מִתְפַּלֵּל מֵעֹמֶק הַלֵּב.<p dir="rtl">
וְכָתַב בְּסֵפֶר "מַעֲלוֹת הַתְּפִלָּה" אֶת דִּבְרֵי הַמַּשְׁגִּיחַ ר' יְחֶזְקֵאל לְוִינְשְׁטֵיין זַצַ"ל, כִּי אֵין מַעֲלַת הַתְּפִלָּה בְּזַעֲקָתָהּ, אֶלָּא 'בַּמִּדָּה שֶׁהַלֵּב זוֹעֵק בָּהּ'.<p dir="rtl">
וְהֵבִיא עַל-זֶה דִּבְרֵי הַסַּבָּא מִקֶּלֶם זיע"א, אוֹדוֹת מַה שֶּׁאָמְרוּ חֲכָמֵינוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(יומא נג:)</span>, שֶׁכֹּהֵן גָּדוֹל בְּצֵאתוֹ בְּיוֹם הַכִּפּוּרִים מִבֵּית קֹדֶשׁ הַקֳּדָשִׁים, הָיְתָה תְפִלָּתוֹ עַל כְּלַל יִשְׂרָאֵל, וְהָיָה מְבַקֵּשׁ בִּתְפִלָּתוֹ - 'וְלֹא תִכָּנֵס לְפָנֶיךָ תְּפִלָּתָן שֶׁל עוֹבְרֵי דְרָכִים'. זֹאת אוֹמֶרֶת, בְּשָׁעָה שֶׁעוֹבְרֵי דְרָכִים תְּקוּעִים בְּדַרְכָּם בְּגֶּשֶׁם וּבֹץ - לֹא תִתְקַבֵּל תְּפִלָּתָם לְהַפְסָקַת הַגְּשָׁמִים.<p dir="rtl">
וּבֵאֵר הַסַּבָּא מִקֶּלֶם, שֶׁתְּפִלַּת עוֹבְרֵי דְרָכִים מִתּוֹךְ קִירוֹת לִבָּם בָּאָה, מֵאַחַר וְהֵם בְּהַכָּרָה חוּשִׁית שֶׁרַק הַקָּדוֹשׁ-בָּרוּךְ-הוּא יוּכַל לְעָזְרָם בְּהַפְסָקַת הַגֶּשֶׁם, וְלָכֵן בּוֹקַעַת תְּפִלָּתָם מִתּוֹךְ לֵב טָהוֹר בֶּאֱמוּנָה וְהַכָּרָה, לְלֹא שׁוּם מְחִיצוֹת, וְלָזֶה הֻצְרַךְ תְּפִלָּה מְיֻחֶדֶת לַכֹּהֵן גָּדוֹל בְּצֵאתוֹ מִבֵּית קֹדֶשׁ הַקֳּדָשִׁים.<p dir="rtl">
וְכֵן מוּבָא בַּמִּשְׁנָה <span class="booklinks" onclick="sendBookLink(this)" onmouseover="setBookLinkTitle(this)">(מכות יא)</span>: לְפִיכָךְ אִמּוֹתֵיהֶן שֶׁל כֹּהֲנִים מְסַפְּקוֹת לָרוֹצְחִים - שֶׁנִּמְצְאוּ בַּגָּלוּת עַל שֶׁרָצְחוּ בִשְׁגָגָה - מִחְיָה וּכְסוּת, כְּדֵי שֶׁלֹּא יִתְפַּלְּלוּ עַל בְּנֵיהֶם שֶׁיָּמוּתוּ. כִּי הֲלֹא כְּשֶׁיָּמוּת הַכֹּהֵן הַגָּדוֹל - מִשְׁתַּחְרְרִים הָרוֹצְחִים, כְּמוֹ שֶׁכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(במדבר לה, כח)</span>: "כִּי בְעִיר מִקְלָטוֹ יֵשֵׁב עַד-מוֹת הַכֹּהֵן הַגָּדֹל", וּלְכָךְ חֲפֵצִים הָרוֹצְחִים שֶׁיָּמוּת כְּבָר כְּדֵי שֶׁיּוּכְלוּ לֵילֵךְ לְבָתֵּיהֶם. וְאָמְרוּ שָׁם טַעֲמָא, כְּדֵי שֶׁלֹּא יִתְפַּלְּלוּ. מַשְׁמַע דְּאִם יִתְפַּלְּלוּ, ה' יִשְׁמַע תְּפִלָּתָם עַל מוֹת הַכֹּהֵן הַגָּדוֹל. הֲרֵי, דַּאֲפִלּוּ כְּשֶׁרוֹצְחִים בִּשְׁגָגָה, מִתְפַּלְּלִים עַל מוֹתוֹ שֶׁל הַכֹּהֵן גָּדוֹל מִתּוֹךְ קִירוֹת לִבָּם - תְּפִלָּתָם מִתְקַבֶּלֶת.<p dir="rtl">
וְכֵן אֵצֶל חִזְקִיָּהוּ הַמֶּלֶךְ, דְּאָמְרוּ <span class="booklinks" onclick="sendBookLink(this)" onmouseover="setBookLinkTitle(this)">(ברכות י)</span> עַל חִזְקִיָּהוּ, דִּבְעֵת נְבוּאָתוֹ שֶׁל יְשַׁעְיָהוּ הַנָּבִיא "מֵת אַתָּה וְלֹא תִחְיֶה" <span class="booklinks" onclick="sendBookLink(this)" onmouseover="setBookLinkTitle(this)">(ישעיהו לח, א)</span> - מֵת בָּעוֹלָם הַזֶּה, וְלֹא תִחְיֶה בָּעוֹלָם הַבָּא - "וַיַּסֵּב חִזְקִיָּהוּ פָּנָיו אֶל הַקִּיר וַיִּתְפַּלֵּל אֶל ה'" <span class="booklinks" onclick="sendBookLink(this)" onmouseover="setBookLinkTitle(this)">(שם, ב)</span>, וּמַאי קִיר אָמַר רַשְׁבָּ"ל: מִקִּירוֹת לִבּוֹ. וּפֵרֵשׁ בְּ"עֵץ יוֹסֵף": דְּהַיְנוּ, בְּכָל לִבּוֹ, מִשּׁוּם שֶׁהָיָה צָרִיךְ לְהַרְבּוֹת בְּרַחֲמִים עַל גְּזֵרַת הַמִּיתָה. הֲרֵי, אַף שֶׁהַגְּזֵרָה הָיְתָה מֻחְלֶטֶת כִּנְבוּאַת יְשַׁעְיָהוּ, בְּכָל-זֹאת, עַל יְדֵי תְפִלָּה בְּכָל הַלֵב, נִקְרָע הַגְּזַר דִּין, וְנִתְוַסְּפוּ לוֹ חָמֵשׁ עֶשְׂרֵה שְׁנוֹת חַיִּים, וְזֶהוּ שֶׁאֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם, אַל יִתְיָאֵשׁ מִן הָרַחֲמִים.<p dir="rtl">
וְכֵן בַּסְּפוֹרְנוֹ <span class="booklinks" onclick="sendBookLink(this)" onmouseover="setBookLinkTitle(this)">(פ' שמות)</span> עַל הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(שמות ב, כג)</span> "וַתַּעַל שַׁוְעָתָם אֶל הָאֱלֹקִים" וְגוֹ', וְזֶה לְשׁוֹנוֹ: "וַיִּזְעֲקוּ" - זָעֲקוּ מִכְּאֵב לֵב עַל עֲבוֹדָתָם וְכוּ', "וַתַּעַל שַׁוְעָתָם" - לֹא בִּשְׁבִיל תְּשׁוּבָתָם וְכוּ', אֲבָל בִּשְׁבִיל צָרוֹתָם, כְּאָמְרוֹ <span class="booklinks" onclick="sendBookLink(this)" onmouseover="setBookLinkTitle(this)">(שם ג, ט)</span>: "וְגַם רָאִיתִי אֶת הַלַּחַץ". עַד כָּאן לְשׁוֹנוֹ.<p dir="rtl">
וּבָרַמְבַּ"ן זַ"ל [עַל הַפָּסוּק "וַיַּרְא אֱלֹקִים אֶת בְּנֵי יִשְׂרָאֵל וַיֵּדַע אֱלֹקִים" <span class="booklinks" onclick="sendBookLink(this)" onmouseover="setBookLinkTitle(this)">(שם, כה)</span>], זֶה לְשׁוֹנוֹ: וְהֶאֱרִיךְ הַכָּתוּב לְהַזְכִּיר טְעָנוֹת רַבּוֹת בִּגְאֻלָּתָם; "וַיִּשְׁמַע אֱלֹקִים אֶת נַאֲקָתָם"; "וַיִּזְכֹּר אֱלֹקִים אֶת בְּרִיתוֹ"; "וַיַּרְא אֱלֹקִים וַיֵּדַע אֱלֹקִים"; "כִּי יָדַעְתִּי אֶת מַכְאוֹבָיו".<p dir="rtl">
כִּי אַף-עַל-פִּי שֶׁנִּשְׁלַם הַזְּמַן שֶׁנִּגְזַר עֲלֵיהֶם, לֹא הָיוּ רְאוּיִם לְהִגָּאֵל, כְּמוֹ שֶׁמְּפֹרָשׁ עַל יְדֵי יְחֶזְקֵאל, אֶלָּא מִפְּנֵי הַצְּעָקָה קִבֵּל תְּפִלָּתָם בְּרַחֲמָיו. עַד כָּאן.<p dir="rtl">
וְכֵן בְּ"אוֹר הַחַיִּים" [עַל הַפָּסוּק "וַיַּרְא אֱלֹקִים אֶת בְּנֵי יִשְׂרָאֵל וַיֵּדַע אֱלֹקִים"] זֶה לְשׁוֹנוֹ: פֵּרוּשׁ - אַחַר שֶׁצָּעֲקוּ וְעָלְתָה צַעֲקָתָם, זָכַר ה' בְּרִית הָאָבוֹת, וְזֶה הָיָה סִבָּה לִפְנוֹת לָהֶם וְלִרְאוֹת אוֹתָם, כִּי רְאִיַּת ה' בַּמִּצְטַעֵר תּוֹעִיל לַהֲסָרַת הַצַּעַר, כִּי הוּא רַחֲמָן וּמָלֵא רַחֲמִים וְרַחֲמָיו עַל כָּל מַעֲשָׂיו. עַד כָּאן לְשׁוֹנוֹ הַקְּדוֹשָׁה.<p dir="rtl">
וּמוּבָא בְּתָנָא דְּבֵי אֵלִיָּהוּ: אָמַר הַקָּדוֹשׁ-בָּרוּךְ-הוּא: הֲרֵי אֲנִי מוֹדִיעֲךָ מִקְּצַת דְּרָכַי; כְּשֶׁאֲנִי רוֹאֶה בְּנֵי אָדָם שֶׁאֵין בָּהֶם שֶׁבַח תּוֹרָה וּמַעֲשִׂים טוֹבִים, לֹא בְמַעֲשֵׂה יְדֵיהֶם וְלֹא בְמַעֲשֵׂה אֲבוֹתֵיהֶם, רַק שֶׁהֵם עוֹמְדִים וּמַרְבִּים בְתַחֲנוּנִים לְפָנַי - אֲנִי נִזְקָק לָהֶם, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תהלים קב, יח)</span>: "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם". עַד כָּאן.<p dir="rtl">
וּבְמִדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(עה"פ הנ"ל)</span>: רִבִּי יִצְחָק פָּתַר קְרָא - בַּדוֹרוֹת הַלָּלוּ שֶׁאֵין לָהֶם לֹא נָבִיא וְלֹא כֹהֵן, וְאֵין לָהֶם אֶלָּא תְפִלָּה לְבַד, אָמַר דָּוִד לִפְנֵי הַקָּדוֹשׁ-בָּרוּךְ-הוּא: רִבּוֹנוֹ שֶׁל עוֹלָם, אַל תְּבַזֶּה אֶת תְּפִלָּתָם, וְכוּ'. עַד כָּאן לְשׁוֹנוֹ.<p dir="rtl">
וּמִכָּל הַנִּזְכַּר לְעֵיל, רוֹאִים וּמְבִינִים אֶת הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(משלי כה, טו)</span>: "בְּאֹרֶךְ אַפַּיִם יְפֻתֶּה קָצִין" - עַל יְדֵי הַתְּפִלָּה וְהַתַּחֲנוּנִים "תִּשְׁבָּר-גָּרֶם" (שם), נִשְׁבָּר עֶצֶם קְשִׁי הַגְּזֵרָה. וּבְיָדֵנוּ הוּא לְהִנָּצֵל מֵחֶבְלֵי מָשִׁיחַ הָאַחֲרוֹנִים, שֶׁרוֹאִים וּמַרְגִּישִׁים שֶׁבַּזְּמַן הָאַחֲרוֹן, רַחֲמָנָא לִצְלָן, הֵם מִתְגַבְּרִים, וּלְמָה נְחַכֶּה? נִתְעוֹרֵר נָא בְּעוֹד מוֹעֵד לָקַחַת הַכְּלִי-זַיִן שֶׁלָּנוּ, וְנִצְעָק אֶל הַשֵּׁם יִתְבָּרַךְ שֶׁיִּגְאָלֵנוּ מְהֵרָה לְלֹא קֹשִׁי, וְשֶׁיָּבִיא בְּרַחֲמָיו הַגּוֹאֵל צֶדֶק בִּנְדָבָה, כְּמוֹ שֶׁהִבְטִיחָנוּ. דְּאִיתָא בְּמִדְרַשׁ תַּנְחוּמָא <span class="booklinks" onclick="sendBookLink(this)" onmouseover="setBookLinkTitle(this)">(פ' פקודי אות ד)</span>: אָמַר הַקָּדוֹשׁ-בָּרוּךְ-הוּא: בָּעוֹלָם הַזֶּה נִתְנַדַּבְתֶּם לַמִּשְׁכָּן שֶׁהוּא מְכַפֵּר עֲלֵיכֶם, וּלֶעָתִיד לָבֹא אֲנִי מְכַפֵּר עֲלֵיכֶם, וָאֹהַב אֶתְכֶם נְדָבָה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(הושע יד, ה)</span>: "אֶרְפָּא מְשׁוּבָתָם אֹהֲבֵם נְדָבָה".<p dir="rtl">
<b>תְּפִלָּה - קְפִיצַת הַדֶּרֶךְ רוּחָנִית.</b><p dir="rtl">
וְעוֹד שָׁם בְּסֵפֶר "שֵׁם וּשְׁאֵרִית" מֵהַגָּאוֹן הַצַּדִּיק ר' אֵלִיָהוּ דֶּסְלֵר זַצַ"ל, וְזֶה לְשׁוֹנוֹ:. .אֲבָל הַדֶּרֶךְ הַבּ' הִיא דֶּרֶךְ הַתְּפִלָּה, דֶּרֶךְ 'קוֹנֶה עוֹלָמוֹ בְּשָׁעָה אֶחָת', שֶׁהִיא יְשִׁירָה לְהִתְקָרֵב לְהַשֵּׁם יִתְבָּרַךְ, אַף-עַל-פִּי שֶׁעֲדַיִן לֹא תִקֵן טִמְטוּם לִבֵּנוּ וְכוּ', חִדּוּשׁ גָּדוֹל לָמַדְנוּ בָּזֶה - שֶׁאִם נִתְעוֹרֵר לְהִתְפַּלֵּל בֶּאֱמֶת עַל הִתְקָרְבוּת אֵלָיו יִתְבָּרַךְ וְכוּ', נִזְכֶּה לִבְחִינַת קְפִיצַת הַדֶּרֶךְ רוּחָנִית מֵעַל כָּל הַמְּחִיצוֹת הַמְעַכְּבוֹת וְכוּ', שֶׁמַּדְרֵגַת הַתְּפִלָּה הִיא בְּרוּמוֹ שֶׁל עוֹלָם, הַיְנוּ, שֶׁהִיא מֵעַל גַּבֵּי חֻקֵּי הָעוֹלָם וְכוּ', אֶלָּא מִתְעַלִּים בְּבַת אַחַת וְזוֹכִים לְטָהֳרַת הַלֵּב. עַד כָּאן לְשׁוֹנוֹ. וּבְדֶרֶךְ ה' <span class="booklinks" onclick="sendBookLink(this)" onmouseover="setBookLinkTitle(this)">(ח"ד פ"ה אות ג)</span> זֶה לְשׁוֹנוֹ: וְהָיָה מֵחַסְדּוֹ יִתְבָּרַךְ לָתֵת לָאָדָם מָקוֹם שֶׁיִּתְקָרֵב לוֹ יִתְבָּרַךְ, אַף-עַל-פִּי שֶׁכְּפִי מַצָּבוֹ הַטִּבְעִי רָחוֹק מִן הָאוֹר וּמְשֻׁקָּע בַּחֹשֶׁךְ, וְהַיְנוּ, שֶׁנָּתַן לוֹ רְשׁוּת שֶׁיַּעֲמֹד לְפָנָיו וְיִקְרָא בִשְׁמוֹ, וְאָז יִתְעַלֶּה מִן הַשִּׁפְלוּת אֲשֶׁר לוֹ בְּחֵיקוֹ - לְפִי שָעָה - וְיִמָּצֵא מְקֹרָב לְפָנָיו וּמַשְׁלִיךְ עָלָיו יְהָבוֹ. עַד כָּאן לְשׁוֹנוֹ.<p dir="rtl">
<b>קַבָּלַת הַתְּפִלָּה תְּלוּיָה בָּאֱמוּנָה שֶׁאֵין מוֹשִׁיעַ מִבַּלְעֲדֶיהָ.</b><p dir="rtl">
אִיתָא בַּמִּדְרָשׁ <span class="booklinks" onclick="sendBookLink(this)" onmouseover="setBookLinkTitle(this)">(רבה פ' לח אות ד)</span>: אָמְרוּ יִשְׂרָאֵל לִפְנֵי הַקָּדוֹשׁ- בָּרוּךְ-הוּא: עֲנִיִּים אָנוּ, וְאֵין לָנוּ קָרְבָּנוֹת לְהַקְרִיב לְפָנֶיךָ. אָמַר לָהֶם: דְּבָרִים אֲנִי מְבַקֵּשׁ מִמְּכֶם, כְּלוֹמַר תְפִלָּה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(הושע יד, ג)</span>: "קְחוּ עִמָּכֶם דְּבָרִים וְשׁוּבוּ אֶל ה'", וַאֲנִי מוֹחֵל לָכֶם עַל כָּל עֲוֹנוֹתֵיכֶם.<p dir="rtl">
וּמַקְשֶׁה בְּסֵפֶר "מַעֲלוֹת הַתְּפִלָּה": וְלִכְאוֹרָה, קָשָׁה תְּשׁוּבַת הַקָּדוֹשׁ-בָּרוּךְ-הוּא לְיִשְׂרָאֵל, שֶׁמַּשְׁמַע כְּאִלּוּ הַדָּבָר קַל מְאֹד, מִשּׁוּם שֶׁאוֹמֵר אֵינִי מְבַקֵּשׁ מִכֶּם, לֹא זְבָחִים וְלֹא קָרְבָּנוֹת, אֶלָּא דְבָרִים - וְזֶהוּ בְּכוּ וְהִתְפַּלְּלוּ לְפָנַי שֶׁאָמַר לְעֵיל. וַהֲלֹא זֶהוּ יוֹתֵר קָשֶׁה מִזְּבָחִים וְקָרְבָּנוֹת, דְּקָרְבָּן יָכוֹל כָּל אֶחָד וְאֶחָד לְהָבִיא, אֲבָל לִבְכּוֹת וּלְהִתְפַּלֵּל, לֹא כָּל אָדָם זוֹכֶה, וְרַק יְחִידֵי סְגֻלָּה יְכוֹלִים וּמְסֻגָּלִים לִבְכּוֹת בֶּאֱמֶת עַל תְּשׁוּבָה וּגְאֻלָּה. וְגַם אָדָם שֶׁיָּכוֹל לִבְכּוֹת עַל כָּל צַעַר גַּשְׁמִי, וְאֵינוֹ מְסֻגָּל לְקַבֵּל וְלִסְבֹּל שׁוּם עָגְמַת נֶפֶשׁ, עַד שֶׁנִּדְמֶה לוֹ שֶׁלִּבּוֹ יוֹצֵא מִכָּל מַה שֶּׁנַּעֲשֶׂה הֵפֶךְ רְצוֹנוֹ בְּבֵיתוֹ, אוֹ בֵּין חֲבֵרָיו. אוּלָם, כְּשֶׁהַדָּבָר נוֹגֵעַ לְרוּחָנִיּוֹתוֹ, אֵינוֹ מַרְגִּישׁ שׁוּם צַעַר וְעָגְמַת נֶפֶשׁ שֶׁמִּשּׁוּם כָּךְ לֹא יוּכַל לֶאֱכֹל וְלִשְׁתּוֹת אוֹ לִישׁוֹן כְּדַרְכּוֹ. וּמָה עוֹד, כְּשֶׁהַדָּבָר נוֹגֵעַ לִכְלַל יִשְׂרָאֵל וּלְגָלוּת הַשְּׁכִינָה, עַל זֶה אֶפְשָׁר לְדַבֵּר בְּפִיו וּבִשְׂפָתָיו, אֲבָל שֶׁיַּרְגִּישׁ דְּאָגָה בְּלִבּוֹ וְשֶׁיִּזְּלוּ עֵינָיו דְמָעוֹת? - מִזֶּה אֵין לְדַבֵּר כְּלָל בִּזְמַנֵנוּ. וְאִם כֵּן, אֵיךְ שַׁיָּךְ לוֹמַר אֵינִי מְבַקֵּשׁ מִכֶּם רַק דָּבָר קַל כָּזֶה?<p dir="rtl">
אֲבָל הָאֱמֶת הוּא, כִּי הַדָּבָר קַל הוּא, כִּי לִזְכּוֹת לְקָרְבָּנוֹת וּלְתוֹרָה צָרִיךְ זְכוּת וְסִיַּעְתָּא דִשְׁמַיָּא מְרֻבָּה, וּבְלִי הָאֶמְצָעִים לֹא יוּכַל לִזְכּוֹת לָזֶה, כִּי יִתָּכֵן וְאֵין לוֹ הַכִּשְׁרוֹן וְהָאֳפָנִים הַדְּרוּשִׁים לִזְכּוֹת לַעֲשִׁירוּת שֶׁמִּמָּמוֹנוֹ יוּכַל לְהָבִיא קָרְבָּן, וְכֵן לְתוֹרָה. אֲבָל לְעֻמַּת זֶה לִתְפִלָּה, יָכוֹל כָּל אֶחָד וְאֶחָד לְהַגִּיעַ מִכּוֹחוֹ בְּעַצְמוֹ, וַאֲפִלּוּ אִם הוּא רָחוֹק מְאֹד וְלִבּוֹ כְּאֶבֶן שֶׁאֵינוֹ מַרְגִּישׁ כְלוּם, בְּכָל-זֹאת בְּיָדוֹ וּבְכוֹחוֹ הוּא לְהַנִּיעַ הַלֵּב, כִּי הַכֹל בִּידֵי שָׁמַיִם חוּץ מִיִּרְאַת שָׁמַיִם. וְלָזֶה אֵין שׁוּם תֵּרוּץ וַאֲמַתְלָה, וְהוּא מֻכְרָח לְהִתְרוֹמֵם מִשִּׁפְלוּתוֹ וּלְהָבִין מַצָּבוֹ אֵיךְ שֶׁהוּא הֶחֱלִיף מֵרוּם חֵלֶק אֱלֹקִי מַמָּשׁ - בִּשְׁאוֹל, וְעָשָׂהוּ מְאֹד עָפָר וָאֵפֶר. וְעַל זֶה אֵין לְהָשִׁיב שׁוּם תְּשׁוּבָה - כִּי אִם הוּא לֹא יָחוּס עַל נַפְשׁוֹ, מִי יָחוּס עָלָיו? וְאֵין זֶה תָּלוּי בְּכִשְׁרוֹנוֹת וּבִתְנָאִים מְיֻחָדִים, וְלֹא שַׁיָּךְ לָזֶה שׁוּם הִסְתַּגְּלוּת וְכַדּוֹמֶה. וְכָל מִי שֶׁרַק בְּשֵׁם אָדָם יְכֻנֶּה, מְסֻגָּל לְהָבִין כִּי הוּא נִבְרָא, הַמְחֻסָּר כֹּל, וּמוּכָן בְּכָל רֶגַע לְכָל פֶּגַע, וְאֵין לוֹ עַל מִי לְהִשָּׁעֵן אֶלָּא עַל אָבִיו שֶׁבַּשָּׁמַיִם, שֶׁבְּרָאוֹ וְהִמְצִיאוֹ וְהִגִּיעוֹ לְמַצָּבוֹ בּוֹ הוּא נִמְצָא. וְכָל מִי שֶׁעוֹדוֹ בֵּין הַחַיִּים בַּנִּמְצָא, מֵבִין שֶׁבִּזְמַנֵּנוּ אָנוּ אֵין שׁוּם חָכְמָה וְטֶבַע לְהִנָּצֵל מִפִּגְעֵי הַזְּמַן. וְרוֹאִים כַּיּוֹם, אֵיךְ שֶׁרוֹפְאִים אוֹבְדֵי עֵצוֹת, וּמַמָּשׁ לְעֵינֵיהֶם, בְּשָׁעָה שֶׁבּוֹדְקִים חוֹלִים וּמְיַעֲצִים לָהֶם עֲצוֹתָם וְרוֹשְׁמִים סַמֵּיהֶם, מֵתִים, רַחֲמָנָא לִצְלָן, הַחוֹלִים תַּחַת יָדָם. כָּךְ הָיָה בִּפְטִירַת הַצַּדִּיק ר' אֵלִיָּהוּ דֶּסְלֵר ע"ה, וְכֵן בְּהָרַב ר' מֹשֶׁה חַיִּים אָקוּן ע"ה, וְכָךְ הוּא בְּאַלְפֵי מִקְרִים דּוֹמִים, וְכָל הַתְּרוּפוֹת שָׁוְא וְשֶׁקֶר. וְגַם יָדוּעַ שֶׁהָרוֹפְאִים הַטִּבְעוֹנִים וְהַצִּמְחוֹנִים אוֹמְרִים כִּי כָל הַסַּמִּים הֵם מָוֶת מַמָּשׁ לַגּוּף, וְרַק לְהִזָּהֵר צָרִיךְ מְאֹד בְּמַאֲכָלִים וּדְיֶעטֶע חֲזָקָה. וְהָעִקָּר - אֵלּוּ וְאֵלּוּ לוֹקְחִים דָּמִים וְשׁוֹלְחִים רְבָבוֹת לְבֵית קְבָרוֹת, רַחֲמָנָא לִצְלָן, וְעוֹלָם גֹלֶם מַאֲמִין בָּהֶם, וּמְקִימִים מֵהֶם כָּל יוֹם אֱלִילִים חֲדָשִׁים, וּכְאִלּוּ שֶׁבַּדֶּרֶךְ וְהַשִּׁיטָה הַחֲדָשָׁה שֶׁגִּלָּה עַכְשָׁו בִּכְדֵי לְהִשְׂתַּכֵּר מֵהַפְּתָאִים יוּכַל לְהוֹשִׁיעוֹ, וּמַאֲמִין בּוֹ כַּעֲבוֹדָה זָרָה.<p dir="rtl">
וְצָרִיךְ לִזְכֹּר הַכָּתוּב בְּאִיּוֹב <span class="booklinks" onclick="sendBookLink(this)" onmouseover="setBookLinkTitle(this)">(ה, יח)</span>: "כִּי הוּא יַכְאִיב וְיֶחְבָּשׁ יִמְחַץ וְיָדָו תִּרְפֶינָה". וּלְדַאֲבוֹנֵנוּ, נִשְׁכָּח, רַחֲמָנָא לִצְלָן, לְגַמְרֵי שֶׁהוּא מַמְצִיא לְמָזוֹר תֶּרֶף. וּבִנְעוּרַי, אֶזְכֹּר כִּי אֲפִלּוּ גּוֹיִם, לְהַבְדִּיל, הָיו שׁוֹאֲלִים וּמְבַקְּשִׁים בְּבָתֵּי כְנֵסִיּוֹת לְהִתְפַּלֵּל עֲלֵיהֶם, וְיָדְעוּ זֹאת שֶׁרַק הַתְּפִלָּה הִיא הַתְּרוּפָה הָאֲמִתִּית. וְקֹדֶם כֹּל חַיָּבִים לִזְעֹק לְהַשֵּׁם יִתְבָּרַךְ שֶׁיַּמְצִיא הָרוֹפֵא וְהַסַּם הַנָּכוֹן, וְלֹא לָרוּץ קֹדֶם כֹּל לְכָל רוֹפֵא, וְרַק כְּשֶׁאֵין שׁוּם עֵצָה, הוֹלְכִים לְבַקֵּשׁ גַּם כֵּן שֶׁיִּתְפַּלְּלוּ, כַּדָּבָר הַבָּא לַאֲחֲרוֹנָה. וּמִי לֹא רוֹאֶה, שֶׁכַּיּוֹם אֵין שׁוּם יְצִיבוּת בָּעוֹלָם, וְתַהְפּוּכוֹת הַזְּמַן וּמִקְרָיו מִשְׁתַּנִּים כִּמְעַט בְּכָל יוֹם, וְאֵין עַל מִי לִסְמֹךְ. וְאִם קֹדֶם הַמִּלְחָמָה הָיָה מִי שֶׁהֶאֱמִין שֶׁבַּיִת וְשָׂדֶה הוּא קִנְיָן עוֹלָמִי עֲבוּר כָּל יוֹצְאֵי חֲלָצָיו, הֲלֹא כְּבָר רָאִינוּ בְעֵינֵינוּ שֶׁגַּם זֶה קָנֶה רָצוּץ, וְכָל מִי שֶׁסָּמַךְ עַל זֶה - נֶאֱבַד, רַחֲמָנָא לִצְלָן, כִּי רַבִּים הָיוּ יְכוֹלִים לְהִנָּצֵל מֵהַגֵּהִנָּם הַנּוֹרָא, וְרַק הָיָה קָשֶׁה לָהֶם לְהִפָּרֵד מִבָּתֵּיהֶם וְנַחֲלָתָם הַיְקָרִים. וּמִי עִוֵּר וְלֹא יִרְאֶה שֶׁבְּדוֹרֵנוּ אָנוּ הַכֹּל עוֹמֵד בַּאֲוִיר, וְאֵין לְשׁוּם אֶחָד מִשְׁעָן חָזָק שֶׁיּוּכַל לוֹמַר: כָּל-זְמַן שֶׁזֶּה בְּיָדִי, אֲנִי בָּטוּחַ. הַזָּהָב מְאַבֵּד כַּיּוֹם לְהַרְבֵּה אֲנָשִׁים אֶת חַיֵּיהֶם, כִּי בִתְקוּפָה זוֹ שֶׁאָנוּ חָיִים, כָּל אֶחָד אוֹרֵב עַל עָשְׁרוֹ, מֵהַמֶמְשָׁלָה עַד כָּל אֶזְרָח שֵׁנִי, וְהוּא הוֹלֵךְ נְגוּעַ לֵב עִם הַזָּהָב לַקֶּבֶר.<p dir="rtl">
וְאִם כֵּן אֵפוֹא, זֹאת עֲשׂוּ וַחֲיוּ, הַשְׁלִיכוּ כָּל-אֶחָד אֶל אֱלִילֵי כַסְפּוֹ, אֱלִילֵי הָרוֹפְאִים וֶאֱלִילֵי זְהָבוֹ, וּבִינוּ זֹאת שֶׁאֵין עַל מִי לִבְטֹחַ; לֹא בְרֶכֶב הָאֲמֵרִיקָנִים, הַמְבַקְּשִׁים רַק הֲנָאָתָם בִּלְבַד, וְלֹא עַל הַסּוּסִים הַסּוֹבְיֵטִים ]שֶׁהֵם בֶּאֱמֶת רַק סוּסִים מְזֻיָּנִים בְּיַד הַשָׂטָן לְהַשְׁחִית הָעוֹלָם]. וְרַק נָשׁוּב אֶל ה' אֱלֹקֵינוּ בִּבְכִיּוֹת וּבְתַחֲנוּנִים, וְנַרְבֶּה בִּתְפִלָּה. וְכָל אֶחָד וְאֶחָד יָכוֹל לְהָבִין מִנַּפְשׁוֹ שֶׁיֵּשׁ בּוֹ רוּחָנִיּוּת, וְאֵינוֹ רַק גֶּשֶׁם נִפְסָד, וּבְוַדַּאי יָכוֹל לְהִדָּבֵק בְּבוֹרְאוֹ שֶׁהֵפִיחַ בּוֹ הָרוּחָנִיּוּת הַזּוֹ, וּלְהִתְקַשֵּׁר עִמּוֹ בִּכְדֵי שֶׁלֹּא יֹאבַד וְיִפָּסֵד לְגַמְרֵי.<p dir="rtl">
וְהָעִקָּר הַיּוֹצֵא מִדִּבְרֵי הַמִּדְרַשׁ רַבָּה שֶׁהֵבֵאנוּ לְעֵיל, שֶׁאֵין לְשׁוּם אָדָם לִפְטֹר עַצְמוֹ מֵהַתְּפִלָּה, כִּי אַף שֶׁבִּיכָלְתּוֹ לְתָרֵץ עַצְמוֹ שֶׁהוּא עָנִי וְאֵין בְּיָדוֹ תּוֹרָה וְכוּ', אֲבָל לִבְכּוֹת וּלְהִתְפַּלֵּל, הֲרֵי זֶה בְּיַד כָּל אֶחָד וְאֶחָד. וְאֵין לְקַוּוֹת לִיצִיאָה מִן הַגָּלוּת לְלֹא בְכִיּוֹת וּתְפִלּוֹת. וּכְכָל מַה שֶּׁנַּרְבֶּה וְנִתְחַזֵּק יוֹתֵר בִּבְכִיּוֹת בְּתַחֲנוּנִים וּבִתְפִלָּה, נוּכַל לְקַוּוֹת שֶׁשַּׁוְעָתֵנוּ תַּעֲלֶה הַשָּׁמַיְמָה וְנִגָּאֵל מְהֵרָה. וְלָזֶה אֵין בְּיָדֵינוּ שׁוּם תֵּרוּץ מִלְּבַד שֶׁנֶּאֱטָם לִבֵּנוּ, שֶׁרַחֲמָנָא לִצְלָן הָיִינוּ כְּמֵתִים מַמָּשׁ, שֶׁהַמֵּת אֵינוֹ חָשׁ בָּאִזְמֵל, וְלִבֵּנוּ נַעֲשָׂה, רַחֲמָנָא לִצְלָן, כְּאֶבֶן דּוּמָם מַמָּשׁ, וְרַק זֶה סִבַּת הָרִפְיוֹן בַּתְּפִלָּה. וּבְמִדְרַשׁ תַּנְחוּמָא <span class="booklinks" onclick="sendBookLink(this)" onmouseover="setBookLinkTitle(this)">(אות ו)</span> "וְאַתָּה תְצַוֶּה וְגוֹ'": זֶה שֶׁאָמַר הַכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(שיר השירים ז, ו)</span> "רֹאשֵׁךְ עָלַיִךְ כַּכַּרְמֶל" - הָרָשׁ שֶׁבְיִשְׂרָאֵל שָׁקוּל כְּאֵלִיָּהוּ, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(מלכים א' יח, מב)</span>: "וְאֵלִיָהוּ עָלָה אֶל רֹאשׁ הַכַּרְמֶל". "וְדַלַּת רֹאשֵׁךְ כָּאַרְגָּמָן" - הַדַל שֶׁבְּיִשְׂרָאֵל שָׁקוּל כְּדָנִיֵּאל, דִּכְתִיב בֵּהּ <span class="booklinks" onclick="sendBookLink(this)" onmouseover="setBookLinkTitle(this)">(דניאל ה, כט)</span>: "וְהַלְבִּשׁוּ וְכוּ'". "מֶלֶךְ אָסוּר בָּרְהָטִים" - אָמַר הַקָּדוֹשׁ-בָּרוּךְ-הוּא לְיִשְׂרָאֵל: כִּבְיָכוֹל אֲנִי אָסוּר בִּשְׁבוּעָה עִמָּכֶם וְגוֹ'. וְעַיֵּן שָׁם בְּפֵרוּשׁ "עֵץ יוֹסֵף", שֶׁלֹּא תַחֲשֹׁב הֱיוֹת הָרָשׁ וְהַדַּל רָחוֹק שֶׁתְּקֻבַּל שַׁוְעָתוֹ וְכוּ', לָכֵן אָמַר שֶׁהָרָשִׁים חֲבִיבִים לִפְנֵי ה' כְּאֵלִיָּהוּ וְכוּ', עַיֵּן שָׁם.<p dir="rtl">
וּמִי שֶׁמַּרְבֶּה דִבּוּרִים קָמֵי קֻדְשָׁא בְּרִיךְ הוּא, הַקָּדוֹש?-בָּרוּךְ-הוּא עוֹנֶה אוֹתוֹ אֲפִלּוּ שֶׁאֵינוֹ כְּדָּאִי וְרָאוּי לְאוֹתָהּ אִצְטָלָא, כַּמּוּבָא בְּסֵפֶר חֲסִידִים <span class="booklinks" onclick="sendBookLink(this)" onmouseover="setBookLinkTitle(this)">(סימן קל)</span>, וְזֶה לְשׁוֹנוֹ: "וְיֹאחֵז צַדִּיק דַּרְכּוֹ" <span class="booklinks" onclick="sendBookLink(this)" onmouseover="setBookLinkTitle(this)">(איוב יד, ט)</span> - יֵשׁ אָדָם שֶׁאֵינוֹ זַכַּאי שֶיְּקַבֵּל הַמָּקוֹם תְּפִלָּתוֹ, אֶלָּא בַּעֲבוּר תֹּקֶף תַּחֲנוּנִים וְדִמְעַת עֵינָיו אֲשֶׁר תָּמִיד בּוֹכֶה וּמִתְחַנֵּן. אַף-עַל-פִּי שֶאֵין בְּיָדוֹ זְכוּת וּמַעֲשִׂים טוֹבִים, מְקַבֵּל הַקָּדוֹשׁ-בָּרוךְ-הוּא תְּפִלָּתוֹ וְעוֹשֶה חֶפְצוֹ.<p dir="rtl">
וּמוּבָא בְּ"טָהֳרַת הַקֹּדֶשׁ": וְכֵן מָצִינוּ אֵצֶל הָרִאשׁוֹנִים וְאַחֲרוֹנִים, כְּמוֹ גִּדְעוֹן בֶּן יוֹאָשׁ שֶׁאָמַר אֵיזֶה דִבּוּרִים קֳדָם ה' וְנוֹשְׁעוּ כָּל יִשְׂרָאֵל. כְּתִיב <span class="booklinks" onclick="sendBookLink(this)" onmouseover="setBookLinkTitle(this)">(שופטים ו, יד)</span>: "וַיִּפֶן אֵלָיו ה' וַיֹּאמֶר לֵךְ בְּכֹחֲךָ זֶה פֵּרֵשׁ רַשִׁ"י, שֶׁלִּמַּדְתָּ סַנֵּגוֹרְיָא עַל בָּנַי וְהוֹשַׁעְתָּ אֶת יִשְׂרָאֵל".<p dir="rtl">
וְיָדַעְנוּ מַעֲשִׂיּוֹת נוֹרָאוֹת וּפְלָאוֹת, אֲשֶׁר גְּאוֹנֵי וּקְדוֹשֵׁי עֶלְיוֹנִים שֶׁהִרְעִישׁוּ עוֹלָמוֹת בִּשְׁבִיל אֵיזֶה גְזֵרַת הַצִּבּוּר וְהַכְּלָל, וְלֹא נַעֲנוּ מִן הַשָּׁמַיִם. וּבָא לִפְעָמִים אֵיזֶה אִישׁ פָּשׁוּט בְּתַכְלִית, וְדִבֵּר אֵיזֶה דִבּוּרִים בְּתָם- לְבָבוֹ, וְנַעֲשָׂה מִזֶּה רַעַשׁ בַּשָּׁמַיִם, וְתֵכֶף נִתְבַּטְּלָה הַגְּזֵרָה. כִּי דַע, אָחִי, כִּי כְמוֹ שֶׁיֵּשׁ כְּלָל, יֵשׁ פְּרָט אֵצֶל כָּל אָדָם. לִפְעָמִים שֶׁאָדָם מֵכִין עַצְמוֹ לְהִתְפַּלֵּל לִפְנֵי ה' וּלְבַקֵּשׁ מִלְּפָנָיו וְלֹא נַעֲנֶה, וְלִפְעָמִים שֶׁלֹּא בִמְכֻוָן, הֲגַם שֶׁאֵין לוֹ מוֹחַ וְיִשּׁוּב הַדַּעַת - מְדַבֵּר אֵיזֶה דִבּוּרִים טוֹבִים לִפְנֵי ה', וּמָצָא עֵת רָצוֹן, וְנַעֲנֶה תֵּכֶף עַל כָּל מִשְׁאֲלוֹת לְבָבוֹ.<p dir="rtl">
רַק, בְּדֶרֶךְ כְּלָל, בְּוַדַּאי שֶׁצַּדִּיק קָדוֹשׁ וְטָהוֹר נַעֲנֶה עַל פִּי רֹב, אִם לֹא לְעִתִּים, חַס וְחָלִילָה, נִסְתְּמוּ שַׁעֲרֵי תְפִלּוֹת לְפָנָיו. וְאִילוּ הֶעָנִי, עַל פִּי רוֹב, בְּוַדַּאי אֵינוֹ נַעֲנֶה, כִּי אֵינוֹ רָאוּי לְאוֹתוֹ אִצְטָלָא, רַק לִפְעָמִים בְּעֵת צַר, נִצְרָךְ לְמַעְלָה דִּבּוּרִים כָּאֵלּוּ שֶׁל אִישׁ פָּשׁוּט, וְנַעֲשֶׂה שַׁעֲשׁוּעִין דְּמַלְכָּא בָּזֶה. כִּי עַל זֶה אֵין קִטְרוּג כָּל כָּךְ, כִּי הַחִיצוֹנִים אֵינָם שׁוֹמְרִים עַל דִּבּוּרִים כָּאֵלּוּ לִסְתֹּם מִלַּעֲלוֹת, כִּי טָח מֵרְאוֹת עֵינֵיהֶם. עַל כֵּן, לִפְעָמִים, אָדָם מְדַבֵּר אֵיזֶה דִבּוּרִים קְדוֹשִׁים בֵּינוֹ לְבֵין קוֹנוֹ, אוֹ, לְהַבְדִּיל, בִּפְנֵי חֲבֵרוֹ, הֲגַם שֶׁאֵינוֹ בַּר הָכִי, אַךְ נִמְצָא לוֹ לְפִי שָׁעָה עֵת רָצוֹן, וּמִתְעַלִּים הַדִּבּוּרִים מְאֹד מְאֹד וְנוֹשָׁע הוּא וְעוֹד אֲחֵרִים עִמּוֹ.<p dir="rtl">
וְכָתַבְתִּי כָּל אֵלּוּ הַהַקְדָּמוֹת, כִּי יָדַעְתִּי שֶׁבָּחוּן וּמְנֻסֶּה כִּי הַיֵּצֶר הָרָע מַנִּיחַ כֹּחַ גָּדוֹל מְאֹד לְטַמְטֵם הַלֵּב, וְאֵינוֹ מַנִּיחַ אֶת בַּר יִשְׂרָאֵל לְדַבֵּר דִּבּוּרִים קְדוֹשִׁים לְפָנָיו יִתְבָּרַךְ שְׁמוֹ לָעַד.<p dir="rtl">
וְכַמַּעֲשֶׂה הַמּוּבָא בַּמִּדְרָשׁ שֶׁהִתְפַּלְּלוּ עַל הַגְּשָׁמִים, וְהָיְתָה שָׁם אַלְמָנָה אַחַת שֶׁהָיְתָה צְרִיכָה שֶׁיִּתְיַבֵּשׁ לָהּ הַתַּנּוּר שֶׁל חֵרֶס שֶׁבָּנְתָה, וְהַמַּיִם יְכוֹלִים הָיוּ לְקַלְקֵל אוֹתוֹ, וְהִתְפַּלְּלָה שֶׁלֹּא יֵרְדוּ גְשָׁמִים, וְהוֹעִילָה תְפִלָּתָהּ נֶגֶד כָּל הַצִּבּוּר שֶׁהָיוּ מִתְפַּלְּלִים שֶׁיֵּרְדוּ גְשָׁמִים, וַה' שָׁמַע תְּפִלָּתָהּ וְלֹא יָרְדוּ גְשָׁמִים, כִּי הִיא הִתְפַּלְּלָה מִלֵּב שָׁלֵם וּמֵעֹמֶק הַלֵּב יוֹתֵר מֵהֶם.<p dir="rtl">
<h3 dir="rtl" id="960_dor_acharon, טז סגלת כח התפלה להתקבל אפלו מרשע כשהיא תפלה באמת">טז. סְגֻלַּת כֹּחַ הַתְּפִלָּה לְהִתְקַבֵּל אֲפִלּוּ מֵרָשָׁע כְּשֶׁהִיא תְּפִלָּה בֶּאֱמֶת.</h3><p dir="rtl">
"אַל תֵּפֶן אֶל מִנְחָתָם" <span class="booklinks" onclick="sendBookLink(this)" onmouseover="setBookLinkTitle(this)">(במדבר טז, טו)</span>. רְאֵה בָּרַמְבַּ"ן זַ"ל, וְזֶה לְשׁוֹנוֹ: אָמַר מֹשֶׁה, "אַל תֵּפֶן אֶל מִנְחָתָם" - אַל תֵּפֶן אֶל קָרְבָּן שֶׁיַּקְרִיבוּ לְפָנֶיךָ וְאֶל תְּפִלָּה שֶׁיִּתְפַּלְּלוּ לְךָ, כִּי כָל הַקָּרְבָּנוֹת, גַּם הַתְּפִלָּה, יִקָּרְאוּ מִנְחָה בַּכָּתוּב.<p dir="rtl">
וַהֲרֵי נוֹרָא וּמַבְהִיל לִרְאוֹת מִכָּאן כֹּחַ הַתְּפִלָּה, שֶׁאֲפִלּוּ לַחוֹטְאִים בְּנַפְשׁוֹתָם, עוֹד הָיָה מָקוֹם לְהִנָּצֵל בְּכֹחַ הַתְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(ר' יחזקאל לוינשטיין)</span>.<p dir="rtl">
וְכֵן מוּבָא בְּמִדְרַשׁ רַבָּה (פ' וארא פרק יא אות א בסוף) עַל הַפָּסוּק "וַיֹּאמֶר ה' אֶל מֹשֶׁה הַשְׁכֵּם בַּבֹּקֶר וְגוֹ'" <span class="booklinks" onclick="sendBookLink(this)" onmouseover="setBookLinkTitle(this)">(שמות ח, טז)</span>: וְרִבִּי פִּנְחָס הַכֹּהֵן בַּר רַב חָמָא אָמַר, הָדָא הוּא דִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(איוב לו, יג)</span>: "וְחַנְפֵי-לֵב יָשִׂימוּ אָף לֹא יְשַׁוְּעוּ כִּי אֲסָרָם", וּמַהוּ "וְלֹא יְשַוְּעוּ כִּי אֲסָרָם"? אַף-עַל-פִּי שֶׁהֵם רוֹצִים לָשׁוּב לְהַקָּדוֹשׁ-בָּרוּךְ-הוּא וּבָאִין לַעֲסֹק בִּתְפִלָּה - אֵינָן יְכוֹלִים, לָמָּה? - "כִּי אֲסָרָם", שֶׁנָּעַל בִּפְנֵיהֶם. כָּךְ הָיָה פַּרְעֹה רוֹצֶה לַעֲסֹק בִּתְפִלָּה, וְאָמַר הַקָּדוֹשׁ-בָּרוּךְ-הוּא לְמֹשֶׁה: עַד שֶׁלֹּא יֵצֵא, לֵךְ וְהִתְיַצֵּב לְפָנָיו. וּמְפָרֵשׁ שָׁם, שֶׁדַּעַת רִבִּי פִּנְחָס, שֶׁמַּה שֶּׁנֶּאֱמַר "לִפְנֵי פַרְעֹה" (שם), פֵּרוּשׁוֹ - קֹדֶם פַּרְעֹה. הִתְיַצֵּב קֹדֶם שֶׁיִּתְיַצֵּב פַּרְעֹה, שֶׁתִּתְיַצֵּב אַתָּה בְּשֵׁם ה' לְפָנָיו קֹדֶם שֶׁיִּתְיַצֵּב הוּא לִקְרֹא בְשֵׁם ה', וּכְמוֹ שֶׁאָמְרוּ חֲכָמֵינוּ זַ"ל: אֵין עֲמִידָה אֶלָּא תְפִלָּה. וְכֵן "יְצִיבָה" גַּם כֵּן, כְּמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שמות לד, ב)</span>: "וְנִצַּבְתָּ לִי שָׁם עַל רֹאשׁ הָהָר", עַיֵּן שָׁם. וְרוֹאִים שֶׁאֲפִלּוּ פַּרְעֹה, לוּ הָיָה מַצְלִיחַ לְהִתְפַּלֵּל, הָיָה נִצּוֹל לְגַמְרֵי, וְהָיָה צָרִיךְ לְהַפְרִיעַ לוֹ שֶׁלֹּא יוּכַל לְהִתְפַּלֵּל. וְנוֹרָא לִרְאוֹת מִזֶּה כֹּחַ הַתְּפִלָּה!<p dir="rtl">
וּבְמִדְרַשׁ רַבָּה בְּפָרָשָׁה זוֹ <span class="booklinks" onclick="sendBookLink(this)" onmouseover="setBookLinkTitle(this)">(פ' יח אות יז)</span> וְזֶה לְשׁוֹנוֹ: בא"ד "כָּל-תִּשָׂא עָוֹן וְקַח-טוֹב וּנְשַׁלְּמָה פָרִים שְׂפָתֵינוּ" <span class="booklinks" onclick="sendBookLink(this)" onmouseover="setBookLinkTitle(this)">(הושע יד, ג)</span>, אָמְרוּ יִשְׂרָאֵל: רִבּוֹנוֹ שֶׁל עוֹלָם, בִּזְמַן שֶׁבֵּית-הַמִּקְדָּשׁ קַיָּם וְכוּ', וְעַכְשָׁו אֵין בְּיָדֵינוּ אֶלָּא תְפִלָּה. "טוֹב" בְּגִימַטְרִיָּא י"ז, תְּפִלָּה י"ט בְּרָכוֹת הוֹצֵא מִשָּׁם וְכוּ'. וְרִבִּי סִימוֹן אוֹמֵר: "וְקַח טוֹב" בְּגִימַטְרִיָּא "נֶפֶשׁ". אָמְרוּ יִשְׂרָאֵל: כְּשֶׁבֵּית-הַמִּקְדָּשׁ קַיָּם וְכוּ', וְעַכְשָׁו הֲרֵי חֶלְבֵּנוּ וְכוּ', יְהִי רָצוֹן שֶׁתְּהֵא כַפָּרָה עָלֵינוּ וּנְשַׁלְּמָה פָרִים שְׂפָתֵינוּ. עַד כָּאן לְשׁוֹנוֹ.<p dir="rtl">
וְרוֹאִים שֶׁבִּתְפִלָּה צָרִיךְ לִשְׁפֹּךְ הַנֶּפֶשׁ, וִיקֻבַּל כְּקָרְבָּן, וּכְמוֹ שֶׁכָּתַב בְּרַשִׁ"י <span class="booklinks" onclick="sendBookLink(this)" onmouseover="setBookLinkTitle(this)">(שבת קכז:)</span>: וְנֶפֶשׁ הַיְנוּ תְפִלָּה, וְכֵן בִּבְרָכוֹת (ה:): וּמַה הוּא הַנֶּפֶשׁ? זוֹ תְפִלָּה, שֶׁנֶּאֱמַר גַּבֵּי תְפִלַּת חַנָּה <span class="booklinks" onclick="sendBookLink(this)" onmouseover="setBookLinkTitle(this)">(שמואל א' א, טו)</span>: "וָאֶשְׁפֹּךְ אֶת נַפְשִׁי לִפְנֵי ה'". וּבְיַלְקוּט סוֹף אֵיכָה עַל הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(איכה ג, מא)</span> "נִשָׂא לְבָבֵנוּ וְכוּ'", אָמַר ר"א: אֵין תְּפִלָּתוֹ שֶׁל אָדָם נִשְׁמַעַת אֶלָּא אִם כֵּן מֵשִים נַפְשׁוֹ בְּכַפּוֹ וְכוּ'. וּמַקְשֶׁה, וְהָא כְּתִיב "וַיְפַתּוּהוּ וְגוֹ'" <span class="booklinks" onclick="sendBookLink(this)" onmouseover="setBookLinkTitle(this)">(תהלים עח, לו)</span> מַשְׁמַע שֶׁאֵין לִבָּם שָׁלֵם בַּתְּפִלָּה, וְאַף עַל פִּי כֵן "וְהוּא רַחוּם וְגוֹ'" <span class="booklinks" onclick="sendBookLink(this)" onmouseover="setBookLinkTitle(this)">(שם, לח)</span> - לָא קַשְׁיָא - הָא בְּיָחִיד, הָא בְצִבּוּר. עַד כָּאן לְשׁוֹנוֹ.<p dir="rtl">
וְעַל פִּי זֶה פֵּרַשְׁתִּי, בְּסִיַּעְתָּא דִשְׁמַיָּא, מַאֲמַר רַבּוֹתֵינוּ זַ"ל עַל פָּסוּק "קָרוֹב ה' לְכָל קֹרְאָיו" <span class="booklinks" onclick="sendBookLink(this)" onmouseover="setBookLinkTitle(this)">(תהלים קמה, יח)</span>.<p dir="rtl">
שׁוֹאֵל הַמִּדְרָשׁ: יָכוֹל לַכֹּל? תַּלְמוּד לוֹמַר: "לְכֹל אֲשֶׁר יִקְרָאֻהוּ בֶאֱמֶת" (שם). וְיֵשׁ לְהַקְשׁוֹת עַל מִדְרָשׁ זֶה, לָמָּה לֹא אָמַר הַפָּסוּק תֵּכֶף - קָרוֹב ה' לְכֹל אֲשֶׁר יִקְרָאוּהוּ בֶאֱמֶת? וְלָמָּה הֻצְרַךְ הַפָּסוּק קֹדֶם לִכְתֹּב "קָרוֹב ה' לְכָל קֹרְאָיו", וְאַחַר-כָּךְ לוֹמַר לְךָ, לֹא לַכֹּל מַמָּשׁ, אֶלָּא לַקּוֹרְאִים בֶּאֱמֶת, וְלוֹמַר פַּעֲמַיִם מִלַּת "לְכֹל", וְלָמָּה לֹא דַי בְּפַעַם אֶחָת?<p dir="rtl">
אֶלָּא, כַּוָּנַת הַפָּסוּק לְהַדְגִּישׁ שֶׁתְּפִלַּת הַקּוֹרֵא בֶאֱמֶת מִתְקַבֶּלֶת אֲפִלּוּ אִם הוּא רָשָׁע וְאֵין בּוֹ מַעֲשִׂים טוֹבִים. וְזֶהוּ אָמְרוֹ: "קָרוֹב ה' לְכָל קֹרְאָיו", כְּלוֹמַר לְכֻלָּם, בֵּין רְשָׁעִים, בֵּין צַדִּיקִים. וְכֵיצַד יִהְיֶה ה' קָרוֹב לָרְשָׁעִים? עוֹנֶה הַפָּסוּק - כֵּן, אִם קוֹרְאִים בֶּאֱמֶת, קָרוֹב אֲנִי לָהֶם גַּם, כִּי גֶדֶר קַבָּלַת הַתְּפִלָּה - בִּקְרִיאָה בֶּאֱמֶת.<p dir="rtl">
וּפֵרֵשׁ בַּ"שּׁוֹמֵר אֵמוּנִים", שֶׁאֲפִלּוּ רָשָׁע אִם בּוֹטֵחַ בַּה' וּמִתְפַּלֵּל - ה' עוֹנֵהוּ. אֶלָּא שֶׁהַהֶבְדֵּל בֵּין צַדִּיק לְרָשָׁע - צַדִּיק, ה' עוֹנֵהוּ וּמְמַלֵּא חֶפְצוֹ בְּאֹפֶן שֶׁלֹּא יִפְגַּע גַּם בֶּעָתִיד, וְאִלּוּ הָרָשָׁע, ה' עוֹנֵהוּ וּמְמַלֵּא חֶפְצוֹ עַתָּה, אֲבָל אֵין הַבְטָחָה שֶׁטּוֹבָה זוֹ שֶׁקִּבֵּל עַתָּה, לֹא תִפְגַּע בּוֹ וְתַזִּיקֵהוּ לֶעָתִיד.<p dir="rtl">
וְעַל פִּי זֶה יוּבַן מַה שֶּׁאָמַר יַעֲקֹב אָבִינוּ ע"ה, לְיוֹסֵף <span class="booklinks" onclick="sendBookLink(this)" onmouseover="setBookLinkTitle(this)">(בראשית מח, כב)</span>: "אֲשֶׁר לָקַחַתִּי [אֶת עִיר שְׁכֶם] מִיַּד הָאֱמוֹרִי בְּחַרְבִּי וּבְקַשְׁתִּי", וְתִרְגֵּם הַתַּרְגּוּם: בִּצְלוֹתִי וּבָעוּתִי [בִּתְפִלָּתִי וּבְתַחֲנוּנַי]. וּבֶאֱמֶת, לָמָּה הִשְׁתַּמְּשָׁה הַתּוֹרָה עַל תְּפִלָּה וְתַחֲנוּן בִּלְשׁוֹן חֶרֶב וְקֶשֶׁת? אֶלָּא, לְפִי הַנִזְכַּר לְעֵיל, מוּבָן לִרְמֹז לְךָ מָתַי תְּפִלָּתוֹ שֶׁל אָדָם מִתְקַבֶּלֶת, כַּאֲשֶׁר רוֹאֶה בִתְפִלָּתוֹ הַצָּלָה וִישׁוּעָה, וּמַאֲמִין שֶׁאֵין מַה שֶּׁיּוֹשִׁיעוֹ - רַק בִּתְפִלָּה, כְּחַיָּל בִּשְׁעַת מִלְחָמָה שֶׁסּוֹמֵךְ עַל נִשְׁקוֹ - חַרְבּוֹ וְקַשְׁתּוֹ, וְרוֹאֶה בָזֶה אֶת כָּל הַצָּלָתוֹ, וּמֵבִין שֶׁבְּלִי נֶשֶׁק הוּא אָבוּד. כֵּן כְּשֶׁאָדָם מַרְגִּישׁ בַּתְּפִלָּה שֶׁהִיא הַנֶּשֶׁק הַיָּחִיד שֶׁלּוֹ, וּמִבְּלִי זֶה הוּא אָבוּד, וּמַאֲמִין שֶׁרַק בַּתְּפִלָּה תְּלוּיָה יְשׁועָתוֹ, הֲרֵי צַדִּיק וְנוֹשָׁע הוּא.<p dir="rtl">
וְכֵן רָאִיתִי אַחַר-כָּךְ מַאֲמָר דּוֹמֶה לָזֶה מֵר' יְחֶזְקֵאל לְוֵינְשְׁטֵיין זַ"ל שֶׁכָּתַב: וְדַע, כִּי לְכָל אָדָם יֵשׁ בְּמֶשֶׁךְ חַיָּיו כְּעֵין יְצִיאַת מִצְרַיִם. וְעִקַּר כְּלָל זֶה נְקוֹט בְּיָדֶךָ, כִּי תְפִלָּה יְכוֹלָה לְעָזְרֶךָ כְּמוֹ שֶׁהָיָה בְּמִצְרַיִם <span class="booklinks" onclick="sendBookLink(this)" onmouseover="setBookLinkTitle(this)">(שמות ב כג, כד)</span>: "וַיִּזְעָקוּ.. וַיִּשְׁמַע אֱלֹקִים אֶת נַאֲקָתָם". וְאֶת זֶה מְבַקְּשִׁים מֵהָאָדָם - שֶׁיִּזְעַק לַה' בַּצַּר לוֹ. וּבֶאֱמֶת, הָיָה הָאָדָם צָרִיךְ לְהִתְפַּלֵּל תָּמִיד, כְּמוֹ שֶׁאָמַר ר"י <span class="booklinks" onclick="sendBookLink(this)" onmouseover="setBookLinkTitle(this)">(ברכות כא)</span>: וְהַלְוַאי שֶיִּתְפַּלֵּל כָּל הַיּוֹם כֻּלּוֹ. וַהֲרֵי, לִכְאוֹרָה, מְיֻתָּר הַ'וְהַלְוַאי'? וְאִם מִשּׁוּם דְּכַוָּנָתוֹ שָׁם, שֶׁיָּכוֹל לְהַשְׁלִים כָּל הַיוֹם, הָיָה צָרִיךְ לוֹמַר יָכוֹל לְהִתְפַּלֵּל וְכוּ'. אֶלָּא שֶׁר"י מְגַלֶּה לָנוּ, שֶׁבֶּאֱמֶת הַלְוַאי שֶׁהָיָה יָכוֹל לְהִתְפַּלֵּל כָּל הַיּוֹם כֻּלּוֹ, כִּי זֶה מַצַּב הָאָדָם, וּבִפְרָט בִּתְקוּפָתֵנוּ, כְפִי שֶׁאִישׁ הַצָּבָא אֵינוֹ נִפְרָד מִנִּשְׁקוֹ אַף לְרֶגַע, כֵּן הָאִישׁ הַיִּשְרְאֵלִי אֵינוֹ יָכוֹל לְהִפָּרֵד מִתְּפִלָּה בְּעִתִּים אֵלּוּ, כִּי זֶהוּ הַכְּלִי זַיִן שֶׁלּוֹ. וְכֵן הַחַיִּים הֵם לְעוֹלָם מִלְחָמָה, וְאֵיךְ יָכוֹל לִהְיוֹת בְּמִלְחָמָה לְלֹא נֶשֶׁק, וּבִפְרָט בְּמַצָּבֵנוּ אָנוּ? וְלָזֶה תִּרְאֶה, שֶׁתִּקְּנוּ תְפִלָּה עַל כָּל מִקְרֶה; תְּפִלַּת הַדֶּרֶךְ וְיוֹצֵא לַדֶּרֶךְ וְכוּ', תְּפִלָּה עֲבוּר הַנִּכְנָס לְבֵית הַמִּדְרָשׁ וְכוּ'. וּבְכָל מָקוֹם שֶׁלֹּא תִמָּצֵא - תִּרְאֶה שֶׁצָּרִיךְ תְּפִלָּה, וְרַק בָּזֶה נוּכַל לִגְבֹּר עַל אוֹיְבֵינוּ. וּכְמוֹ שֶׁנָּתַן לְעֵשָׂו הַיְרֻשָּׁה - "וְעַל חַרְבְּךָ תִּחְיֶה" <span class="booklinks" onclick="sendBookLink(this)" onmouseover="setBookLinkTitle(this)">(בראשית כז, מ)</span>, כֵּן הַיְרֻשָּׁה אֶצְלֵנוּ - "הַקֹּל קוֹל יַעֲקֹב" <span class="booklinks" onclick="sendBookLink(this)" onmouseover="setBookLinkTitle(this)">(שם, כב)</span>. [וְעַיֵּן בְּסֵפֶר "מַעֲלַת הַתּוֹרָה", שֶׁבִּזְמַן שֶׁ"הַקֹּל קוֹל יַעֲקֹב", גַּם הַיָּדַיִם, שֶׁהֵם "יְדֵי עֵשָׂו", מְשֻׁעְבָּדִים אֵצֶל יַעֲקֹב. עַיֵּן שָׁם.]<p dir="rtl">
וְכֵן אַתָּה מוֹצֵא בִּמְנַשֶּׁה בֶּן חִזְקִיָּהוּ, שֶׁהָיָה רָשָׁע גָּמוּר, וְלֹא הָיָה מִי שֶׁהִמְרָה וְהִפְלִיג בָּעָוֶל כָּמוֹהוּ, לְפָנָיו וּלְאַחֲרָיו, וְאַף-עַל-פִּי-כֵן נֶאֱמַר בּוֹ <span class="booklinks" onclick="sendBookLink(this)" onmouseover="setBookLinkTitle(this)">(דברי הימים ב' לג יב, יג)</span>: "וּכְהָצֵר לוֹ חִלָּה אֶת פְּנֵי ה' וְגוֹ' וַיִּתְפַּלֵּל אֵלָיו וַיֵּעָתֶּר לוֹ וַיִּשְׁמַע תְּחִנָּתוֹ וַיְשִׁיבֵהוּ לִירוּשָׁלַיִם לְמַלְכוּתוֹ". <span class="booklinks" onclick="sendBookLink(this)" onmouseover="setBookLinkTitle(this)">(מספר העיקרים)</span><p dir="rtl">
וְכֵן מָצִינוּ גַּבֵּי מַחֲלֹקֶת קֹרַח וַעֲדָתוֹ עַל מֹשֶׁה רַבֵּנוּ, שֶנֶּאֱמַר שָׁם <span class="booklinks" onclick="sendBookLink(this)" onmouseover="setBookLinkTitle(this)">(במדבר טז, טו)</span>: "וַיִּחַר לְמֹשֶׁה מְאֹד וַיֹּאמֶר אֶל-ה' אַל-תֵּפֶן אֶל-מִנְחָתָם", וּפֵרֵשׁ רַשִׁ"י: לְפִי פְשׁוּטוֹ, הַקְּטֹרֶת שֶׁהֵם מַקְרִיבִים לְפָנֶיךָ מָחָר, אַל תֵּפֶן אֲלֵיהֶם. אָמַר הַ'סַּבָּא מִקֶּלֶם': רוֹאִים מִכָּאן עַד כַּמָּה גָּדוֹל כֹּחָהּ שֶׁל תְּפִלָּה. מֹשֶׁה רַבֵּנוּ צָרִיךְ הָיָה לְבַקֵּשׁ מֵהַקָּדוֹשׁ-בָּרוּךְ-הוּא שֶׁלֹא יְקַבֵּל אֶת הַקְּטֹרֶת, דְּהַיְנוּ, הַתְּפִלּוֹת שֶׁלָּהֶם. אַף שֶׁאִם, חַס וְחָלִילָה, הָיְתָה תְּפִלָּתָם מִתְקַבֶּלֶת, הָיָה בְּכָךְ אִש?וּר לְהַשְׁקָפָתָם הַכַּפְרָנִית בְּמֹשֶׁה וּבְתוֹרָתוֹ, וְהָיְתָה מִתְבַּטֶּלֶת כָּל הַתּוֹרָה כֻּלָּהּ, חַס וְחָלִילָה - בְּכָל זֹאת פָּחַד מֹשֶׁה מִתְּפִלָּתָם.<p dir="rtl">
<h3 dir="rtl" id="960_dor_acharon, יז כשלבו נשבר מיסורין שבאו עליו ינצל אותה שעה לתפלה">יז. כְּשֶׁלִּבּוֹ נִשְׁבָּר מִיִּסּוּרִין שֶׁבָּאוּ עָלָיו - יְנַצֵּל אוֹתָהּ שָׁעָה לִתְפִלָּה.</h3><p dir="rtl">
"לֵב נִשְׁבָּר וְנִדְכֶּה אֱלֹקִים לֹא תִבְזֶה" <span class="booklinks" onclick="sendBookLink(this)" onmouseover="setBookLinkTitle(this)">(תהלים נא, יט)</span>. הָעִקָּר הוא - לֵב נִשְׁבָּר וְנִכְנָע. וּכְדֵי לִזְכּוֹת לְלֵב נִשְׁבָּר וְנִדְכֶּה, הֲרֵי זֶה קָשֶׁה מְאֹד, כִּי הָאָדָם קְשֵׁה עֹרֶף מִטִּבְעוֹ, וְלֹא מַרְגִּישׁ כְּאֵב וְצַעַר בַּחֲטָאָיו, וְהַרְבֵּה עָמָל צָרִיךְ הָאָדָם לִזְכּוֹת לִשְׁבֹּר לִבּוֹ לִפְנֵי ה'.<p dir="rtl">
אוּלָם, כְּשֶׁבָּאִים עַל הָאָדָם יִסּוּרִים גַּשְׁמִיִּים - תֵּכֶף לִבּוֹ נִשְׁבָּר בְּקִרְבּוֹ. וְלָכֵן, יְנַצֵּל הַשִּׁבְרוֹן לֵב וְיִתְפַלֵּל וְיָשׁוּב לַה', וְלֹא יִהְיֶה טִפֵּשׁ לְבַקֵּשׁ עֶזְרָה וִישׁוּעָה מִפְּלוֹנִי אוֹ מֵאַלְמוֹנִי, אֶלָּא יָשָׁר יִפְנֶה בְּלִבּוֹ הַנִּשְׁבָּר לַה' וּתְקֻבַּל תְּפִלָּתוֹ.<p dir="rtl">
וְזֶה לְשׁוֹן סֵפֶר "טָהֳרַת הַקֹּדֶשׁ" <span class="booklinks" onclick="sendBookLink(this)" onmouseover="setBookLinkTitle(this)">(דף שטו ע"ב)</span>: כְּשֶׁאָדָם, חַס וְחָלִילָה, בְּאֵיזֶה צַעַר גָּדוֹל, אוֹ יִסּוּרִים, חַס וְחָלִילָה, אָז עַל יְדֵי צַעַר וְיִסּוּרִים, קְרוֹבִים דִּבּוּרָיו לִפְנֵי ה' <span class="booklinks" onclick="sendBookLink(this)" onmouseover="setBookLinkTitle(this)">(עיין באור החיים הקדוש פ' שמות)</span>, וְאָז טוֹב שֶׁיַּעֲסֹק בִּתְשׁוּבָה, כִּי זֶה יוֹעִיל לְהַמְתָּקַת הַדִּינִים יוֹתֵר מִכָּל לִמּוּדִים וּמִכָּל תְּפִלּוֹת, כִּי הָעִקָּר אֵצֶל הַקָּדוֹשׁ-בָּרוּךְ-הוּא - לֵב נִשְׁבָּר וְנִדְכֶּה, שֶעַל יְדֵי זֶה מִתְבַּטְּלִים כָּל הַגְּזֵרוֹת. וְלִבְחִינַת לֵב נִשְׁבָּר אִי אֶפְשָׁר לְהַגִּיעַ, לֹא עַל יְדֵי תְפִלָּה, וְלֹא עַל יְדֵי תְהִלִּים וְכַדּוֹמֶה, לְאָדָם בֵּינוֹנִי, רַק עַל יְדֵי תְשׁוּבָה, וִדּוּי, חֲרָטָה וַעֲבוֹדַת ה' זְמַן וּזְמַנִּים. וְיִשְׁפֹּךְ לְבָבוֹ לִפְנֵי ה' כְּבֵן הַמִּתְגַּעְגֵּעַ וְשׁוֹפֵךְ שִׂיחוֹ לִפְנֵי אִמּוֹ. וְזֶה הוּא הַדֶּרֶךְ לְהָבִיא אֶת הָאָדָם בְּזוֹ הַשָּׁעָה לִדְמָעוֹת רַבּוֹת, מִפְּנֵי שֶׁמְּקוֹר הַדְּמָעוֹת נִסְתָּם מֵחֹזֶק הַלֵּב אוֹ מִטִּמְטום הַלֵּב, מַה שֶּׁאֵין כֵּן כְּשֶׁהוּא בְּצַעַר, חַס וְחָלִילָה, אוֹ עַל יְדֵי מְרִירוּת הַלֵּב הַגַּשְׁמִי, נִכְנָע הָרַע וְנִשְׁבָּר הַלֵּב וְקָרוֹב הוּא לִדְמָעוֹת, וְאָז עֵת רָצוֹן גָּדוֹל לַעֲסֹק בִּתְשׁוּבָה בְּזֶה הַשָּׁעָה. וְדַע וְתִתְבּוֹנֵן, אָחִי, בְּכָל אֵלּוּ הַדִּבּוּרִים, כִּי יִהְיֶה טוֹבָה לְנַפְשֶׁךָ. עַד כָּאן לְשׁוֹנוֹ.<p dir="rtl">
<h3 dir="rtl" id="960_dor_acharon, יח תפלה מועילה גם לאחר גזר דין">יח. תְּפִלָּה מוֹעִילָה גַּם לְאַחַר גְּזַר דִּין</h3><p dir="rtl">
<b>"וְלָשׁוֹן רַכָּה תִּשְׁבָּר גָּרֶם" <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי כה טו)</span> בִּתְפִלָּה וּבְתַחֲנוּנִים - תִּשְׁבָּר גָּרֶם - עֶצֶם קְשִׁי הַגְּזֵרָה. (רַשִּׁ"י) <span class="booklinks" onclick="sendBookLink(this)" onmouseover="setBookLinkTitle(this)">(מִסֵּפֶר הִתְחַזְּקוּת בִּתְפִלָּה לַה')</span></b><p dir="rtl">
בִּגְמָרָא בְּרָכוֹת דַּף י ע"א בַּיָּמִים הָהֵם חָלָה חִזְקִיָּהוּ לָמוּת וַיָּבֹא אֵלָיו יְשַׁעְיָהוּ בֶן אָמוֹץ הַנָּבִיא וַיֹּאמֶר אֵלָיו כֹּה אָמַר ה' צַו לְבֵיתֶךָ כִּי מֵת אַתָּה וְלֹא תִחְיֶה וְגוֹ' וְאָמַר לוֹ כְּבָר נִגְזְרָה עָלֶיךָ גְּזֵרָה. אָמַר לוֹ חִזְקִיָּהוּ לִישַׁעְיָהוּ, בֶּן אָמוֹץ - כַּלֵּה נְבוּאָתְךָ וְצֵא! כָּךְ מְקֻבְּלָנוּ מִבֵּית אֲבִי אַבָּא "אֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם אַל יִמְנַע עַצְמוֹ מִן הָרַחֲמִים" עַיֵּן שָׁם. וְהַדְּבָרִים מַבְהִילִים, שֶׁבָּא נָבִיא בִּשְׁלִיחוּת בּוֹרֵא עוֹלָם וְאוֹמֵר לְחִזְקִיָּהוּ הַמֶּלֶךְ מֵת אַתָּה צַו לְבֵיתְךָ, וּמַה הָיְתָה תְּשׁוּבָתוֹ? צֵא, שֶׁיֵּצֵא מִבֵּיתוֹ וְאֵינֶנּוּ בָּהוּל כְּלָל מִכָּל הַשְּׁלִיחוּת שֶׁל נְבִיאוּת זוֹ כִּי מְקֻבְּלָנִי מִבֵּית אֲבִי אַבָּא שֶׁאֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם אַל יִמְנַע עַצְמוֹ מִן הָרַחֲמִים. דִּיֵּק בִּלְשׁוֹנוֹ וְהִדְגִּישׁ לוֹמַר חֶרֶב וְלֹא סְתָם בַּרְזֶל אֶלָּא חֶרֶב וְלֹא עוֹד אֶלָּא הִיא גַּם חַדָּה, וְהֵיכָן הִיא מֻנַּחַת לֹא עַל רַגְלוֹ אוֹ עַל שְׁאָר גּוּפוֹ אֶלָּא כְּבָר מֻנַּחַת עַל צַוָּארוֹ. חֶרֶב! חַדָּה! עַל צַוָּארוֹ! וְכִי שַׁיָּךְ יוֹתֵר סַכָּנָה מִזֶּה, מִכָּל מָקוֹם אַל יִתְיָאֵשׁ עַצְמוֹ מִן הָרַחֲמִים. כִּי הַקָּדוֹשׁ בָּרוּךְ הוּא מָלֵא רַחֲמִים וְהוּא אֵל רַחוּם וְחַנּוּן וּמַרְבֶּה לְהֵיטִיב וְלָכֵן רַק צָרִיךְ לָבוֹא אֶל הַמֶּלֶךְ ולְהִתְחַנֵּן לְפָנָיו.<p dir="rtl">
וְאָכֵן מֶה עָשָׂה חִזְקִיָּהוּ הַמֶּלֶךְ "וַיַּסֵּב חִזְקִיָּהוּ פָּנָיו אֶל הַקִּיר וַיִּתְפַּלֵּל אֶל ה'" וּמְבָאֲרִים חֲזַ"ל מָה הַכַּוָּנָה קִיר אָמַר רשב"ל מִקִּירוֹת לִבּוֹ. וְהֵשִׁיב לוֹ וַיְהִי דְּבַר ה' אֶל יְשַׁעְיָהוּ לֵאמֹר הָלוֹךְ וְאָמַרְתָּ אֶל חִזְקִיָּהוּ כֹּה אָמַר ה' אֱלֹקֵי דָּוִד אָבִיךְ שָׁמַעְתִּי אֶת תְּפִלָּתֶךָ רָאִיתִי אֶת דִּמְעָתֶךָ הִנְנִי יוֹסִיף עַל יָמֶיךָ חֲמֵשׁ עֶשְׂרֵה שָנָה. כָּאן הֶרְאוּנוּ הַתּוֹרָה הַקְּדוֹשָׁה דֻּגְמָא מֻבְהֶקֶת שֶׁל הִתְחַזְּקוּת בְּכָל מַצָּב וְלֹא לְהִתְיָאֵשׁ כְּלָל. וְלָכֵן הַצָּרִיךְ לִישׁוּעָה וְרַחֲמִים כְּגוֹן לִפְקִידָה בְּזֶרַע שֶׁל קְיָמָא אַף עַל פִּי שֶׁעָבַר הַרְבֵּה שָׁנִים מִנִּשּׂוּאָיו מִכָּל מָקוֹם אַל יִתְיָאֵשׁ כְּלָל וְיַפְצִיר בִּתְפִלָּה וְלֹא יַפְסִיק יִתְפַּלֵּל וְיַחְזֹר וְיִתְפַּלֵּל עַד שֶׁיִּוָּשַׁע.<p dir="rtl">
וּבַסֵּפֶר בִּרְכַּת פֶּרֶץ פָּרָשַׁת שְׁמוֹת כָּתַב, וְזֶה לְשׁוֹנוֹ:<p dir="rtl">
הַכְּלָל כִּי כָּל מַעֲשֶׂה אֱנוֹשׁ וְתַחְבּוּלוֹתָיו לֹא יוֹעִילוּ אֲפִלּוּ כָּל שֶׁהוּא לְהוֹסִיף אוֹ לִגְרֹעַ מִמַּה שֶּׁנִּגְזַר עָלָיו בְּרֹאשׁ הַשָּׁנָה, זוּלַת עַל יְדֵי תְּפִלָּה וְעַל יְדֵי זְכֻיּוֹת ותְשׁוּבָה יָכוֹל הַגְּזַר דִּין לְהִשְׁתַּנּוֹת.<p dir="rtl">
וּמוּבָא עוֹד בַּסֵּפֶר "הִתְחַזְּקוּת בִּתְפִלָּה לַה'"סִפּוּר נִפְלָא מִסֵּפֶר שִׂמְחַת יִשְׂרָאֵל עמ' כג וְזֶה לְשׁוֹנוֹ אֵצֶל הָרַהַ"ק רי"י הַחוֹזֶה מִלּוּבְּלִין הָיָה נוֹהֵג שֶׁאַחֲרֵי יוֹם הַכִּפּוּרִים בָּאוּ לְפָנָיו כַּמָּה אֲנָשִׁים לִשְׁאֹל אֵיךְ הָיָה חֲתִימָתָם וּלְהַרְבֵּה הָיָה מֵשִׁיב. וּפַעַם אַחַת הָלַךְ גַּם כֵּן הָרַבִּי ר' בּוּנֶם לִשְׁאֹל, וְהֵשִׁיב לוֹ: כִּי בְּשָׁנָה זוֹ יַפְסִיד וִיאַבֵּד כָּל מְעוֹתָיו וְכֵן הָיָה שֶׁבְּאוֹתוֹ הַשָּׁנָה הָיוּ בְּנֵי בֵּיתוֹ זוּגָתוֹ וְצֶאֱצָאָיו, חוֹלִים רַחְמָנָא לִצְלַן וְהוֹצִיא כָּל רְכוּשׁוֹ עַל רוֹפְאִים וּרְפוּאוֹת וְלֹא נִשְׁאַר לוֹ מְאוּמָה בַמֶּה לְפַרְנֵס אֶת עַצְמוֹ, וְנָסַע לְעִיר הַבִּירָה וַוארְשָׁא אוּלַי יַזְמִין לוֹ ה' אֵיזֶה פַּרְנָסָה טוֹבָה וְנִכְנַס שָׁם לְאֵיזֶה בֵּית מָלוֹן וְאָכַל וְשָׁתָה שָׁם אֵיזֶה שָׁבוּעוֹת בְּתִקְוָה שֶׁה' יַזְמִין לוֹ מַשֶּׁהוּ, וְלֹא הָיָה לוֹ אֲפִלּוּ פְּרוּטָה אַחַת כִּי לֹא הִשְתַּכֵּר מְאוּמָה, וְיָשַׁב וְנִצְטַעֵר מְאֹד עַל זֶה, וְגַם חָשַׁשׁ שֶׁלֹּא יְהֵא חַס וְשָׁלוֹם חִלּוּל הַשֵּׁם עַל תַּלְמִיד חָכָם כָּמוֹהוּ אִם לֹא יְשַׁלֵּם, וְצַעֲרוֹ הָיָה גָּדוֹל מְאֹד עַד אֲשֶׁר בָּכָה מְאֹד עַל זֶה בְּמַר נַפְשׁוֹ. וּבְתוֹךְ כָּךְ נִכְנַס אֵלָיו הַמְשָׁרֵת לִשְׁאֹל אוֹתוֹ מַה יִסְעֹד הַיּוֹם אִם תַּרְנְגוֹל הוֹדוּ אוֹ אֲוָז וְכַיּוֹצֵא וּמִדִּבּוּרִים אֵלּוּ בָּכָה עוֹד יוֹתֵר.<p dir="rtl">
וְהִנֵּה קָרוֹב ה' לְנִשְׁבְּרֵי לֵב כַּאֲשֶׁר עָבַר זְמַן בְּכִיָּתוֹ בָּא אֵלָיו שָׁלִיחַ מֵאֵיזוֹשֶׁהִי אִשָּׁה מְפֻרְסֶמֶת לֶאֱמֹר לוֹ שֶיִּהְיֶה אֶצְלָהּ בָּעֵסֶק שֶׁלָּהּ וְהִיא תִּתֵּן לוֹ שִׁשָּׁה רוּבָּל כֶּסֶף לְשָׁבוּעַ שֶׁיִּהְיֶה גִּזְבָּר עַל הַמָּעוֹת, וּכְשֶׁשָׁמַע זֹאת רַבִּי בּוּנֶם אָמַר בְּלִבּוֹ אִם כֵּן כְּבָר עָזַר לִי הַשֵׂם יִתְבָּרַךְ וּפָתַח לִי בַּחֲזָרָה שַׁעֲרֵי הַצְלָחָה - וְאִם כְּבָר כָּךְ, הַשֵּׁם יִתְבָּרַךְ עָזַר כְּבָר, הֲרֵי אֲנִי נִקְרָא שׁוּב ר' בּוּנֶם הַקּוֹדֵם, אָז אֵינִי רוֹצֶה לִהְיוֹת עוֹבֵד לְפִי שָׁבוּעַ, אֶלָּא אֲנִי רוֹצֶה לִהְיוֹת שֻׁתָּף וְרַק אִם תַּסְכִּים שֶׁאֶהֱיֶה שֻׁתָּפָהּ אֲזַי אֶתְרַצֶּה לָהּ. וּכְשֶׁשָּׁמְעָה הַגְּבִירָה הַנַּ"ל תְּשׁוּבָה זֹאת הֵיטֵב חָרָה לָהּ וְלֹא שָׁלְחָה אֵלָיו עוֹד.<p dir="rtl">
אָמְנָם הוּא הָרַבִּי ר' בּוּנֶם בְּגֹדֶל אֱמוּנָתוֹ שֶׁהָיָה בּוֹ, כָּעֵת יָשַׁב בְּשַׁלְוָה וְהַשְׁקֵט עַל דַּלְתֵּי הַתּוֹרָה כִּי בְּוַדַּאי כְּבָר עָזַר לוֹ הַשֵּׁם יִתְבָּרַךְ, וְעַד אַחַר אֵיזֶה יָמִים שָׁלְחָה אֵלָיו לִקְרֹא לוֹ, כִּי גַּם לָזֶה נִתְרַצֵּית לִהְיוֹת לָהּ שֻׁתָּף בְּכָל עֲסָקֶיהָ, וְעוֹד נָתְנָה לוֹ מָעוֹת לְשַׁלֵּם כָּל חוֹבוֹתָיו שֶׁנִּתְחַיֵּב עַד כֹּה, וְהִרְוִיחַ בְּאוֹתָהּ שָׁנָה הַרְבֵּה מָעוֹת.<p dir="rtl">
וְאָז נָסַע בַּחֲזָרָה לְהָרַבִּי מִלּוּבְּלִין וּבְפָתְחוֹ הַפֶּתַח אָמַר אֵלָיו הָרַבִּי מִלּוּבְּלִין: "אֱמֶת הוּא שֶׁכֵּן הָיָה - נִגְזָר - אֲבָל עַל בְּכִיָּה לֹא דִּבַּרְנוּ". הַיְנוּ שֶׁאַף שֶנִּגְזַר עָלָיו הַתְחָלַת הַשָּׁנָה שֶׁיִּהְיֶה עֲנִי אַף עַל פִּי כֵן פָּעַל בִּבְכִיּוֹתָיו לְבַטֵּל אֶת אֲשֶׁר נִגְזַר.<p dir="rtl">
<h3 dir="rtl" id="960_dor_acharon, יט מעלת המקדים תפלה">יט. מַעֲלַת הַמַּקְדִּים תְּפִלָּה</h3><p dir="rtl">
<b>לְעוֹלָם יִתְפַּלֵּל אָדָם קֹדֶם שֶׁיֶּחֱלֶה - שֶׁאִלְמָלֵי חָלָה כְּבָר, אוֹמְרִים לוֹ: הָבֵא זְכוּת וְהִפָּטֵר. <span class="booklinks" onclick="sendBookLink(this)" onmouseover="setBookLinkTitle(this)">(גְּמָרָא בְּרָכוֹת)</span></b><p dir="rtl">
בְּמִדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(פ' בְּרָכָה פ' יא)</span>מָצִינוּ מַאֲמָר מַדְהִים, אָמַר רַבִּי יוֹחָנָן: עֶשֶׂר מִיתוֹת כְּתוּבוֹת עָלָיו עַל מֹשֶׁה שֶׁיָּמוּת בְּחוּץ לָאָרֶץ וְלֹא יִכָּנֵס לְאֶרֶץ יִשְׂרָאֵל, וְדָבָר זֶה הָיָה קַל בְּעֵינָיו שֶׁל מֹשֶׁה, שֶׁאָמַר: יִשְׂרָאֵל חָטְאוּ חַטָּאוֹת גְּדוֹלוֹת כַּמָּה פְּעָמִים, וְכֵיוָן שֶׁבִּקַּשְׁתִּי עֲלֵיהֶם רַחֲמִים, מִיָּד קִבֵּל מִמֶּנִּי, אֲנִי שֶׁלֹּא חָטָאתִי מִנְּעוּרַי, לֹא כָּל שֶׁכֵּן כְּשֶׁאֶתְפַּלֵּל עַל עַצְמִי שֶׁיְּקַבֵּל מִמֶּנִּי. וְכֵיוָן שֶׁרָאָה הַקָּדוֹשׁ בָּרוּךְ הוּא שֶׁקַּל הַדָּבָר בְּעֵינָיו שֶׁל מֹשֶׁה, וְאֵינוֹ עוֹמֵד בִּתְפִלָּה מִיָּד - קָפַץ עָלָיו וְנִשְׁבַּע בִּשְמוֹ הַגָּדוֹל שֶׁלֹּא יִכָּנֵס לְאֶרֶץ יִשְׂרָאֵל, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(בַּמִּדְבָּר כ, יב)</span>: "לָכֵן לֹא תָבִיאוּ וְגוֹ'", וְאֵין לָכֵן אֶלָּא שְׁבוּעָה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שְׁמוּאֵל א' ג, יד)</span>: "וְלָכֵן נִשְׁבַּעְתִּי לְבֵית עֵלִי". עַד כָּאן לְשׁוֹנוֹ.<p dir="rtl">
וַהֲרֵי הַדְּבָרִים קַל וָחֹמֶר, אִם מֹשֶׁה רַבֵּנוּ שֶׁדָּחָה אֶת הַתְּפִלָּה בִּשְׁבִיל שֶׁסָּמַךְ עַל רַחֲמֵי ה' - וּכְשֶׁבִּזְמַנּוֹ יִתְפַלֵּל יֵעָנֶה, וּלְכָךְ דָּחָה אֶת הַתְּפִלָּה לְעֵת מְאֻחָר יוֹתֵר - נִדְחָה, כָּל שֶׁכֵּן אִם דּוֹחֶה אָדָם אֶת הַתְּפִלָּה לְדָבָר אַחֲרוֹן כֵּיוָן שֶׁסּוֹמֵךְ עַל גּוֹרְמִים טִבְעִיִּים זוּלַת ה' שֶׁתְּפִלָּתוֹ יְכוֹלָה לְהִדָּחוֹת.<p dir="rtl">
רוֹאִים מִכָּאן, עַד כַּמָּה צָרִיךְ הָאָדָם לְהִזְדָּרֵז וּלְבַקֵּשׁ רַחֲמִים וּלְהִתְפַּלֵּל, וְלֹא לִדְחוֹת הַתְּפִלָּה לְדָבָר אַחֲרוֹן, שֶׁהֲרֵי מִדֶּרֶךְ הָאָדָם קֹדֶם כָּל הוֹלֵךְ לְהִתְעַסֵּק בְּפִתְרוֹנוֹת טִבְעִיִּים, וְאַחַר כָּל הַהִשְׁתַּדְּלֻיּוֹת, בָּא גַּם לְבֵית הַכְּנֶסֶת לְהִתְפַּלֵּל. אֶלָּא הַדָּבָר הָרִאשׁוֹן שֶׁחַיָּב לַעֲשׂוֹת עַל כָּל צָרָה שֶׁלֹּא תָּבוֹא, הוּא לַחְטֹף הַתְּרוּפָה הַבְּדוּקָה - הַתְּפִלָּה, וְאַחַר כָּךְ לְהִתְעַסֵּק בַּדְּבָרִים הָאֲחֵרִים. כִּי מִי לָנוּ גָּדוֹל מִמֹּשֶׁה רַבֵּנוּ, וּבְוַדַּאי לֹא דָּחָה הַתְּפִלָה בִּגְלַל שֶׁחָשַׁב עַל פִּתְרוֹנוֹת בְּדֶרֶךְ הַטֶּבַע, רַק עָסַק בְדִבְרֵי תּוֹרָה, וּבְכָל זֹאת קָפַץ עָלָיו הַקָּדוֹשׁ בָּרוּךְ הוּא וְנִשְׁבַּע. עַל אַחַת כַּמָּה וְכַמָּה כְּשֶׁאָנוּ שׁוֹכְחִים אֶת הַמּוֹשִׁיעַ הָאֲמִתִּי וְחַיִּים בְּשַׁלְוָה וּבְבִטָּחוֹן בְּדַרְכֵי הַטֶּבַע, וְדוֹחִים הַתְּפִלָּה הֲרֵי שֶׁבְּכָךְ חַס וְחָלִילָה מְאַבְּדִים אָנוּ הַזְּכוּת שֶׁל תְּפִלָּה, וְלֹא תּוֹעִיל אַחַר כָּךְ שׁוּב, כַּמּוּבָא בַּיַּלְקוּט <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קלז)</span> עַל הַפָּסוּק "עַל נַהֲרוֹת בָּבֶל שָׁם יָשַׁבְנוּ גַּם בָּכִינוּ", שֶׁעָנָה יִרְמְיָה וְאָמַר לָהֶם: מֵעִיד אֲנִי עָלַי שָׁמַיִם וָאָרֶץ, שֶׁאִלּוּ בְּכִיתֶם בְּכִיָּה אַחַת עַד שֶׁאַתֶּם בְּצִיּוֹן - לֹא גְּלִיתֶם. שֶׁהַכַּוָּנָה - כִּי אָז, כְּשֶׁהִתְרָה בָּהֶם שֶׁעָתִיד הַקָּדוֹשׁ בָּרוּךְ הוּא לְהַחְרִיב הַבֵּית הַמִּקְדָּשׁ, לֹא הִתְפַּלְּלוּ, וְלָכֵן אִחֲרוּ אֶת הַמּוֹעֵד.<p dir="rtl">
מִכָּאן, כַּמָּה יֵשׁ לְהִזָּהֵר לֹא לְהִתְעַצֵּל מִלְּהִתְפַּלֵּל עַל כָּל מָה שֶׁצָּרִיךְ, וְתָמִיד יַרְבֶּה לְבַקֵּשׁ מֵה', אַף שֶׁנִּרְאֶה שֶׁרָחוֹק הַרְבֵּה מִסַּכָּנַת הַצָּרָה וְהַחֹלִי. אֶלָּא, כֵּיוָן שֶׁרוֹאֶה שֶׁהִתְחִילָה הַצָּרָה, אוֹ שֶׁצְּפוּיָה לָבוֹא אֵלָיו, אַף שֶׁעֶצֶם הַסַּכָּנָה עֲדַיִן רְחוֹקָה, יַתְחִיל בִּתְפִלָּה. וְלֹא יִחְיֶה אָדָם בְּבִטָּחוֹן לוֹמַר: כְּשֶׁאֶצְטָרֵךְ לַדָּבָר בִּזְמַנּוֹ, אָז אֶתְפַּלֵּל עָלָיו. אֶלָּא, יִזְדָּרֵז עַל כָּל דָּבָר אֲפִלּוּ שָׁנִים הַרְבֵּה קֹדֶם, כְּמוֹ שֶׁרָאִינוּ כָּאן שֶׁהִקְפִּיד הַקָּדוֹשׁ בָּרוּךְ הוּא עַל מֹשֶׁה שֶׁדָּחָה אֶת הַתְּפִלָּה, וְהָיָה בָּטוּחַ שֶׁיֵּשׁ עוֹד זְמַן לְהִתְפַּלֵּל. וּרְאֵה, שֶׁלֹּא בָּטַח מֹשֶׁה עַל מַעֲשָׂיו הַטּוֹבִים וְצִדְקוּתוֹ, אֶלָּא בָּטַח בַּה' שֶׁיְּקַבֵּל תְּפִלָּתוֹ. וְזֶה לְשׁוֹן הַמִּדְרָשׁ: אֲנִי שֶׁלֹּא חָטָאתִי מִנְּעוּרַי, לֹא כָל שֶׁכֵּן כְּשֶׁאֶתְפַּלֵּל עַל עַצְמִי שֶׁיְּקַבֵּל מִמֶּנִּי. כְּלוֹמַר, שֶׁבָּטַח בַּה' שֶׁיְּקַבֵּל תְּפִלָּתוֹ, וּבְכָל זֹאת הִקְפִּיד עָלָיו הַקָּדוֹשׁ בָּרוּךְ הוּא עַל שֶׁדָּחָה זֶה לִזְמַן מְאֻחָר, וְלֹא הִפְצִיר כְּבָר בָּרֶגַע הָרִאשׁוֹן כְּשֶׁצָּפָה אֶת הַגְּזֵרָה.<p dir="rtl">
<h3 dir="rtl" id="960_dor_acharon, כ להתפלל על כל פרט ולו הזעיר ביותר">כ. לְהִתְפַּלֵּל עַל כָּל פְּרָט וְלוּ הַזָּעִיר בְּיוֹתֵר</h3><p dir="rtl">
<b>בְּבִרְכַּת "שְׁמַע קוֹלֵנוּ" בּוֹ יָשִׂים כָּל מְגַמּוֹתָיו לַה' לְהִתְפַּלֵּל לוֹ עַל כָּל צְרָכָיו אֲפִלּוּ דָּבָר קָטָן אוֹ גָּדוֹל, לֹא יִבָּצֵר דְּבַר מָה שֶׁלֹּא יִתְפַּלֵּל לַה'. <span class="booklinks" onclick="sendBookLink(this)" onmouseover="setBookLinkTitle(this)">(יַעֲרוֹת דְּבַשׁ)</span></b><p dir="rtl">
נַעֲתִיק כָּאן מַה שֶּׁכָּתַב הַגָּאוֹן הַצַּדִּיק רַבִּי שְׁמוּאֵל תְפִילִינְסְקִי זצ"ל בְּקוּנְטְרֵס הַצַּוָּאָה עמ' נד וְזֶה לְשׁוֹנוֹ, תְאַמְּצוּ וְתִתְרַגְּלוּ לְהִתְפַּלֵּל לְהַשֵּׁם יִתְבָּרַךְ בְּכָל עֵת וּבְכָל שָׁעָה עַל כָּל דָּבָר וְעַל כָּל עִנְיָן עַל כָּל פְּעֻלָה וְעַל כָּל מְאֹרָע, וְכֵן לִתֵּן שֶׁבַח הוֹדָיָה לְהַשֵּׁם יִתְבָּרַךְ עַל כָּל טוֹבָה וְחֶסֶד שֶׁמַּגִּיעַ לוֹ בְּכָל עֵת וּבְכָל פַּעַם. וּמִדּוֹת אֵלּוּ מָצִינוּ בּרז"ל בַּגְּמָרָא וּבָרִאשׁוֹנִים ז"ל, עַיֵן בְּרָכוֹת דַּף ס', הַנִּכְנָס לַכְּרַךְ אוֹמֵר: יְהִי רָצוֹן וְכוּ' שֶׁתַּכְנִיסֵנִי לַכְּרַךְ הַזֶּה לְשָׁלוֹם. בִּקֵּשׁ לָצֵאת אוֹמֵר: יְהִי רָצוֹן שֶׁתּוֹצִיאֵנִי וְכוּ' לְשָׁלוֹם. הַנִּכְנָס לְבֵית הַמֶּרְחָץ אוֹמֵר: יְהִי רָצוֹן שֶׁתַּצִּילֵנִי מִזֶּה וּמִכַּיּוֹצֵא בּוֹ וְכוּ', וּכְשֶׁיּוֹצֵא אוֹמֵר: מוֹדֶה אֲנִי לְפָנֶיךָ שֶׁהִצַּלְתַּנִי מִן הָאוּר, וּבְמַסֶּכֶת בֵּיצָה ל"ח כִּי סָלִיק ר' אַבָּא אָמַר: יְהֵא רַעֲוָא דְּאֵימָא מִלְּתָא דְּתִתְקַבֵּל, גַּם בְּסֵפֶר חֲסִידִים מָלֵא עִנְיָנִים לְהִתְפַּלֵּל עַל כָּל מְאֹרָע בְּכָל מִינֵי הִזְדַּמְּנוּת, וְעַיֵּן בַּצַּוָּאָה שֶׁל בַּעַל יְסוֹד וְשֹׁרֶשׁ הָעֲבוֹדָה אֵיךְ הָיָה מִתְנַהֵג כְּמוֹ כֵן עַל כָּל צַעַד וְצַעַד, הֵן לְהִתְפַּלֵּל וְהֵן לְהוֹדוֹת וְלָתֵת שֶׁבַח עַל כָּל דָּבָר וְדָבָר.<p dir="rtl">
וְהִנֵּה עִקַּר הַתְּפִלָּה הַמְקֻבֶּלֶת יוֹתֵר הוּא בִּתְפִלַּת הָעֲמִידָה שֶׁאָז הוּא עֵת רָצוֹן, כְּמוֹ שֶׁאָמְרוּ: "אֵימָתַי עֵת רָצוֹן בְּשָׁעָה שֶׁהַצִּבּוּר מִתְפַּלְּלִין וְעוֹלֶה עֲמִידָה - עִם תְּפִלַּת הַצִּבּוּר", לָכֵן תִּתְרַגְּלוּ לִקְבֹּעַ תָּמִיד בְּסוֹף הַתְּפִלָה קֹדֶם "עֲשֵׂה לְמַעַן שְׁמֶךָ" - לְבַקֵּשׁ עַל כָּל צְרָכָיו. הֵן עַל עִנְיְנֵי רוּחָנִיּוּת, הֵן עַל עִנְיְנֵי גַּשְׁמִיּוּת, קֹדֶם כֹּל לְבַקֵּשׁ הַצְלָחָה בַּתּוֹרָה וּבְיִרְאַת שָׁמַיִם וּבְמִדּוֹת טוֹבוֹת הֵן עַל עַצְמוֹ הֵן עַל הַבָּנִים וְהַבָּנוֹת, וּלְהִנָּצֵל מִן הַחֵטְא ומִכָּל תַּקָּלָה וּמִכְשׁוֹל וּמִמִּדּוֹת רָעוֹת וּמִתַּרְבּוּת רָעָה חַס וְשָׁלוֹם. וְאַחַר כָּךְ לְבַקֵּשׁ צָרְכֵי יוֹם יוֹם עַל הַבְּרִיאוּת וְעַל הַפַּרְנָסָה וְעַל כָּל עִנְיָנָיו מִדֵּי יוֹם בְּיוֹמוֹ וְעַל אוֹתוֹ דָּבָר שֶׁמֵּעִיק לוֹ וְדָחוּק לוֹ בְּיוֹתֵר, וְנוֹגֵעַ לְלִבּוֹ בְּיוֹתֵר, יְפָרֵט אוֹתוֹ דָּבָר יוֹתֵר בִּפְרָטוּת כִּדְאִיתָא בַזֹּהַר הַקָּדוֹשׁ עַל הַפָּסוּק הַצִּילֵנִי נָא מִיַּד אָחִי מִיַּד עֵשָׂו כִּי יָרֵא אָנֹכִי אוֹתוֹ וְכוּ' וּמִכָּאן שֶׁצָּרִיךְ לְפָרֵט בִתְפִלָּתוֹ.<p dir="rtl">
וְכָתַב בְּיַעֲרוֹת דְּבַשׁ <span class="booklinks" onclick="sendBookLink(this)" onmouseover="setBookLinkTitle(this)">(דְּרָשָׁה א' דַּף י"ג)</span> וְזֶה לְשׁוֹנוֹ: בְּבִרְכַּת "שְׁמַע קוֹלֵנוּ" בּוֹ יָשִׂים כָּל מְגַמּוֹתָיו לַה' לְהִתְפַּלֵּל לוֹ עַל כָּל צְרָכָיו אֲפִלּוּ דָּבָר קָטָן אוֹ גָּדוֹל לֹא יִבָּצֵר דְּבַר מָה שֶׁלֹּא יִתְפַּלֵּל בּוֹ לַה', אִם צָרִיךְ לַעֲשׂוֹת שִׁדּוךְ לְעַצְמוֹ אוֹ לְבָנָיו אוֹ לִבְנוֹתָיו - יִתְפַּלֵּל לַה'. לִסְחוֹרָה - יִתְפַּלֵּל שֶׁיַּצְלִיחוֹ וְיוֹלִיכוֹ בְּדֶרֶךְ הַיָּשָׁר. כְּלָלוֹ שֶׁל דָּבָר, אֵין דְּבַר מָה שֶׁרְצוֹנוֹ לַעֲשׂוֹת בּוֹ בַּיּוֹם שֶׁלֹּא יִתְפַּלֵּל לַה' לְהַצְלִיחוֹ וּלְהוֹלִיכוֹ בְּדֶרֶךְ הַיָּשָׁר וְהַנָּכוֹן וְאֵין צָרִיךְ לוֹמַר אִם יֵשׁ לוֹ חַס וְשָׁלוֹם אֵיזֶה צָרָה בְּתוֹךְ בֵּיתוֹ שֶׁצָּרִיךְ לְהִתְפַּלֵּל. וְכֵן אִם יֵשׁ לוֹ אֵיזֶה שִׂמְחָה שֶׁיִּתְפַּלֵּל שֶׁלֹּא יֶחְטָא בַּשִּׂמְחָה וְלֹא יִקְרֵהוּ עָווֹן, שֶׁלֹּא יִהְיֶה חַס וְשָׁלוֹם שִׂמְחָה שֶׁאַחֲרֶיהָ תּוּגָה, וְעַל כָּל עִנְיָן מַה שֶּׁעוֹסֵק יִתְפַּלֵּל בִּלְשׁוֹנוֹ, וְאַף כִּי לְשׁוֹנוֹ לָשׁוֹן עִלֶּגֶת וּמְגַמְגֶמֶת וְאֵינוֹ יָכוֹל לְהִתְפַּלֵּל בִּלְשׁוֹן עִבְרִי כָּרָאוּי - הוּא חָבִיב לִפְנֵי הַקָּדוֹשׁ בָּרוּךְ הוּא כְּאִלּוּ הִרְבָּה לְהִתְפַּלֵּל בְּלָשׁוֹן רְחָבָה שָׂפָה בְּרוּרָה וּנְעִימָה צֶחָה. וְעַל יְדֵי תְּפִלָּה זוֹ יִשְׁמַע ה' לְקוֹלֵנוּ, וְיֵצֵא לָנוּ תּוֹעֶלֶת כִּי תְּפִלָּה כָּזוֹ וַדַּאי בְּכַוָּנָה וְלֹא יִהְיֶה פִּיו וּלְשׁוֹנוֹ מְדַבֵּר - וְלִבּוֹ בַּל עִמּוֹ, כִּי תְּפִלָּה עַצְמִית עַל צְרָכָיו הָאִישִׁיִּים אֵינוֹ מְדַבֵּר בְּהֶרְגֵּל וּבְמִצְוַת אֲנָשִׁים מְלֻמָּדָה, כִּי אִם מִתְפַּלֵּל בְּכָל יוֹם דָּבָר חָדָשׁ מַה שֶּׁצָּרִיךְ לוֹ בְּאוֹתוֹ זְמַן וְעֵת וְגַם מְסַדֵּר תְּפִלָּתוֹ בְּפִיו אִם כֵּן לְזוֹ צָרִיךְ כַּוָּנָה וַדַּאי וְאִי אֶפְשָׁר לְהִתְפַּלֵּל בְּלִי כַּוָּנָה מְיֻחֶדֶת וְאִם כֵּן יָצָא - יוֹצֵא יְדֵי תְּפִלָּה גְּמוּרָה כִּי זֶה הָעִקָּר הַתְּפִלָּה הַבָּאָה מִמַּעֲמַקֵּי הַלֵּב דִּכְתִיב "מִמַעֲמַקִּים קְרָאְתִיךָ ה'" הַיְנוּ מִמַּעֲמַקֵּי הַלֵּב עַד כָּאן לְשׁוֹן "הַיַּעֲרוֹת דְּבַשׁ".<p dir="rtl">
וּמִטַּעַם זֶה אֲנִי מְדַקְדֵּק לְהַזְכִּיר בְּכָל פַּעַם אֵיזֶה תְּפִלָּה קְצָרָה קֹדֶם "עֲשֵׂה לְמַעַן שְׁמֶךָ" מִמַּה שֶּׁיִּצְטָרֵךְ לוֹ בְּמֶשֶׁךְ הַיּוֹם אַף בִּזְמַן שֶׁאֵין פְּנַאי לְהַאֲרִיךְ כְּדֵי לְקַיֵּם בָּזֶה חוֹבַת הַתְּפִלָּה בְּכַוָּנָה מְיֻחֶדֶת כַּנִּזְכָּר בְ"יַעֲרוֹת דְּבַשׁ" הַנַּ"ל. אָמְנָם לְבַד זֶה צָרִיךְ פַּעַם בְּיוֹם אַף שֶׁלֹּא בִּזְמַן תְּפִלָּה בְּכָל עֵת וּבְכָל שָׁעָה שֶׁדָּרוּשׁ לוֹ אֵיזֶה עִנְיָן וְשֶׁמֵּעִיק וְדוֹחֵק לוֹ אֵיזֶה דָּבָר קָטָן וְגָדוֹל, לְהִתְפַּלֵּל לְהַשֵּׁם יִתְבָּרַךְ בְּאֵיזֶה לָשׁוֹן וּבְאֵיזֶה נֻסַח שֶׁיָּכוֹל. בְּכָל מָקוֹם וּבְכָל זְמַן. וּמֵהַנָּכוֹן לְהַקְדִּים תְּחִלָּה אֵיזֶה שֶׁבַח לְהַקָּדוֹשׁ בָּרוּךְ הוּא כְּמוֹ פָּסוּק לְךָ ה' הַגְּדֻלָּה וְכוּ' וְכַדּוֹמֶה כְּמוֹ שֶׁאָמְרוּ חֲזַ"ל יְסַדֵּר אָדָם שִׁבְחוֹ שֶׁל מָקוֹם וְאַחַר כָּךְ יִתְפַּלֵּל.<p dir="rtl">
וְאַחֲרֵי שֶׁהִשִּׂיג מְבֻקָּשׁוֹ וְנַעֲשֵׂית רְצוֹנוֹ וּמִשְׁאַלְתוֹ יִתֵּן שֶׁבַח וְהוֹדָיָה לְהַשֵּׁם יִתְבָּרַךְ עַל כָּל דָּבָר גָּדוֹל וְקָטָן.<p dir="rtl">
וְכֵן לְהַרְגִּיל לְהַיְלָדִים הֵן בָּנִים הֵן בָּנוֹת מִקַּטְנוּתָן לְהִתְפַּלֵּל וּלְבַקֵּשׁ מֵהַשֵּׁם יִתְבָּרַךְ עַל כָּל דָּבָר גָּדוֹל וְקָטָן בְּכָל עֵת וּבְכָל שָׁעָה. וְזֶה יְסוֹד הָאֱמוּנָה וְהַבִּטָחוֹן בְּהַשֵּׁם יִתְבָּרַךְ. עַד כָּאן לְשׁוֹן הַגָּהַ"צ ר"ש תְּפִילִינְסְקִי זצ"ל.<p dir="rtl">
לָכֵן עַל כָּל דָּבָר קָטָן אוֹ גָּדוֹל יֵשׁ לְהִתְפַּלֵּל וּלְבַקֵּשׁ עַל כָּל דָּבָר וְדָבָר שֶׁיַּצְלִיחַ דַּרְכּוֹ בְּרוּחָנִיּוּת וּבְגַשְׁמִיּוּת.<p dir="rtl">
וְזֶה לְשׁוֹן רַבֵּנוּ יוֹנָה <span class="booklinks" onclick="sendBookLink(this)" onmouseover="setBookLinkTitle(this)">(נֶעֱתַק מִסֵּפֶר בְּטַח בַּה' עמ' קמב)</span> "בְּכָל דְּרָכֶיךָ דָּעֵהוּ",  וְגוֹ': בְּכָל פֹּעַל, אֲשֶׁר תְּבַקֵּשׁ לַעֲשוֹת, זְכֹר אֶת הַשֵּׁם יִתְבָּרַךְ, וְקַוֵּה אֵלָיו לְהַצְלִיחֲךָ בּוֹ וּתְלֵה בּוֹ בִּטְחוֹנְךָ וְתָשֵׁב אֵלָיו לִבְּךָ, כִּי אֵין הַפֹּעַל בְיָדְךָ. וְדַע, כִּי יֵשׁ אֲנָשִׁים, שֶׁעֵינֵיהֶם אֶל הַשֵּׁם בְּמַעֲשֶׂה גָּדוֹל, כְּמוֹ אִם יְבַקְּשׁוּ לִפְרֹשׂ בַּיָּם לִסְחוֹרָה, אוֹ לָצֵאת בְּשַׁיָּרָה, וְאִלּוּ בְּמַעֲשֶׂה קָטָן לֹא יִזְכְּרוּ אֶת הֵַם מִפְּנֵי שֶׁהַפֹּעַל קַל בְּעֵינֵיהֶם, וּבָרוּר לְדַעְתָּם, כִּי יַעֲלֶה בְּיָדָם, אוֹ מִפְּנֵי שֶׁלֹּא יַגִּיעֵם הֶפְסֵד מְרֻבֶּה, אִם יְבַטֵּל הַמַּעֲשֶׂה הַהוּא, וְלֹא יַעֲלֶה בְּיָדָם. עַל כֵּן אָמַר: "בְּכָל דְּרָכֶיךָ דָּעֵהוּ": בְּדָבָר גָּדוֹל אוֹ קָטָן, כִּי אַחַר שֶׁכָּל הַפְּעֻלּוֹת תְּלוּיוֹת בְּיַד הַשֵּׁם, וְכָל הַהַצְלָחוֹת בְּחַסְדּוֹ, חַיָּב אָדָם לְזָכְרוֹ בְּכָל מַעֲשָׂיו; כִּי אִם יִצְלַח הַמַּעֲשֶׂה בְיָדוֹ, וְהוּא לֹא זָכַר בּוֹ אֶת הַשֵּׁם וְלֹא נָשָׂא עֵינָיו בּוֹ אֶל הַשֵּׁם - הִנֵּה קִצֵּר בְּחָק הָעֲבוֹדָה. גַּם יִתֵּן אֶל לִבּוֹ, כִּי שְׂכַר הַבִּטָּחוֹן וְתִקְוָה אֶל הַשֵּׁם לְהַצְלָחַת הַפֹּעַל - גָּדוֹל יוֹתֵר מְאֹד מִתּוֹעֶלֶת הַפֹּעַל עַצְמוֹ: עַד כָּאן לְשׁוֹנוֹ.<p dir="rtl">
וְהֵבִיא שָׁם <span class="booklinks" onclick="sendBookLink(this)" onmouseover="setBookLinkTitle(this)">(בְּאוֹצַר תְּפִלּוֹת יִשְׂרָאֵל)</span> מִמַּגִּיד תַּעֲלוּמָה <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ל:)</span> וְזֶה לְשׁוֹנוֹ: הַתַּנָּא מַשְׁמִיעֵנוּ: אֵין עוֹמְדִין לְהִתְפַּלֵּל אֶלָּא מִתּוֹךְ כֹּבֶד רֹאשׁ, זֶהוּ רַק נֶאֱמַר לְגַבֵּי תְּפִלַּת הָעֲמִידָה דַּיְקָא, אֲבָל תְּפִלָּה לִשְׁעָתָהּ הַמִּצְטָרֶכֶת לְכָל אָדָם בְּכָל זְמַן וְעִדָּן שֶׁמְּבַקֵּשׁ מֵהַשֵּׁם יִתְבָּרַךְ עַל הִצְטָרְכוּתוֹ אֵין צָרִיךְ הֲכָנָה, וְאַדְּרַבָּה כְּתִיב: כַּה' אֱלֹקֵינוּ בְּכָל קָרְאֵנוּ אֵלָיו <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים ד ז)</span>, וְאַדְּרַבָּה זֶה הוּא הָאֱמוּנָה הַגְּדוֹלָה לָאִישׁ הַיִּשְׂרְאֵלִי שֶׁיִתְפַּלֵּל תֵּכֶף עַל כָּל דָּבָר שֶׁיְּאָרַע לוֹ וְכוּ' וְהוּא אֱמוּנָה שֶׁאֵין שׁוּם דָּבָר בְּמִקְרֶה, רַק הַכֹּל הוּא בְּהַשְׁגָּחָה נִפְלָאָה, וְהַתְּפִלָּה מוֹעֶלֶת לַהֲפֹךְ וּלְבַטֵּל הַגְּזֵרָה לְטוֹבָה וְלִישׁוּעָה וְכוּ'.<p dir="rtl">
וְכָתַב בַּסֵּפֶר שְׁלָ"ה הַקָּדוֹשׁ דַּף ס ע"ב וְזֶה לְשׁוֹנוֹ כְּשֶׁהוֹלֵךְ לַעֲשׂוֹת אֵיזֶה עֵסֶק יִתְפַּלֵּל תְּפִלָּה קְצָרָה זוֹ רִבּוֹנוֹ שֶׁל עוֹלָם. בְּדִבְרֵי קָדְשְׁךָ כָּתוּב לֵאמֹר הַבּוֹטֵחַ בַּה' חֶסֶד יְסוֹבְבֶנּוּ וּכְתִיב וְאַתָּה מְחַיֶּה אֶת כֻּלָּם. חֲלֹק לִי מֵחַסְדְּךָ לִתֵּן בְּרָכָה בְּמַעֲשֵׂי יָדַי בִּפְעֻלָּה זוֹ. עַד כָּאן לְשׁוֹנוֹ.<p dir="rtl">
וְאַנְשֵׁי יְרוּשָׁלַיִם מְסַפְּרִים שֶׁהַגָּהַ"צ רַבִּי יוֹסֵף חַיִּים זוֹנֶנְפֶלְד זצ"ל כְּשֶׁהָלַךְ לֶאֱפוֹת מַצּוֹת, עָמַד וְאָמַר תְּהִלִּים וְהִתְפַּלֵּל שֶׁיְּהֵא הַמַּצּוֹת כְּשֵׁרוֹת וּמְהֻדָּרוֹת כִּי זֶה בָּרוּר שֶׁבְּלֹא סִיַּעְתָּא דִּשְׁמַיָּא אִי אֶפְשָׁר לְהַגִּיעַ לְשׁוּם דָּבָר.<p dir="rtl">
<h3 dir="rtl" id="960_dor_acharon, כא ספורים מדרך תפלתו של רבי יוסף חיים זוננפלד זצוק"ל">כא. סִפּוּרִים מִדֶּרֶךְ תְּפִלָּתוֹ שֶׁל רַבִּי יוֹסֵף חַיִּים זוֹנֶנְפֶלְד זצוק"ל</h3><p dir="rtl">
<b>הַתְּפִלָּה - דֶּרֶךְ קְצָרָה לְהַשָּׂגַת הַשְּׁלֵמוּת</b><p dir="rtl">
ר' יוֹסֵף חַיִּים הָיָה נוֹהֵג לוֹמַר, כִּי כַּאֲשֶׁר אָדָם מִתְרַגֵּל לְהִתְפַּלֵּל תָּמִיד לִפְנֵי הַקָּדוֹשׁ בָּרוּךְ הוּא, הוּא מַגִּיעַ לַשְּׁלֵמוּת הַיּוֹתֵר נַעֲלָה שֶׁהוּא מְסֻגָּל לְהַגִּיעַ אֵלֶיהָ. וְאָכֵן, הָיָה ר' יוֹסֵף חַיִּים מַרְבֶּה לְהִתְפַּלֵּל בְּכָל מִקְרֶה וּמִקְרֶה, וּלְבַקֵּשׁ מִבּוֹרֵא הָעוֹלָם שֶׁיְּמַלֵּא אֶת בַּקָּשׁוֹתָיו, הֵן בְּעִנְיְנֵי הַכְּלָל וְהֵן בְּעִנְיְנֵי הַפְּרָט.<p dir="rtl">
<b>הַשּׁוֹמֵעַ תְּפִלָּתוֹ הָיָה בּוֹכֶה עִמּוֹ</b><p dir="rtl">
בְּעָמָל רַב וּבִיגִיעָה עֲצוּמָה הָיָה ר' יוֹסֵף חַיִּים עוֹסֵק בַּעֲבוֹדָה זוֹ שֶׁבַּלֵּב. בִּתְפִלַּת 'שְׁמוֹנֶה עֶשְׂרֵה' שֶׁל חוֹל הָיוּ נַחֲלֵי מַיִם יוֹרְדִים מֵעֵינָיו בִּשְׁעַת תַּחֲנוּנָיו.<p dir="rtl">
אֶחָד מֵעַסְקָנֵי הַצִּבּוּר הַיְרוּשַׁלְמִים, שֶׁגָּר בָּעִיר הַחֲדָשָׁה, נִקְלַע פַּעַם בִּנְשׂוּאֵי קְרוֹבוֹ לִתְפִלַּת מִנְחָה בָּהּ שִׁמֵּשׁ ר' יוֹסֵף חַיִּים כִּשְׁלִיחַ צִבּוּר. מִכֵּיוָן שֶׁהִתְחִיל בַּחֲזָרַת הַשַּׁ"ץ, וְהָעַסְקָן הַזֶּה שָׁמַע לָרִאשׁוֹנָה אֶת נְעִימַת קוֹל תַּחֲנוּנָיו שֶׁנֶּאֶמְרָה בְּרֶגֶשׁ רַב, חָשׁ כִּי דְּמָעוֹת נִקְווּ בְּעֵינָיו, וּמִכֵּיוָן שֶׁהִתְבַּיֵּשׁ לְהַמְשִׁיךְ וְלַעֲמֹד כְּאָבֵל בֵּין הַשְּׂמֵחִים, הֶחְלִיט לָצֵאת מְעַט מֵאֲחוֹרֵי אוּלַם הַשְמָחוֹת עַד שֶׁיֵּרָגַע מִבִּכְיוֹ.<p dir="rtl">
אַךְ מַה גָּדְלָה הַפְתָּעָתוֹ, כַּאֲשֶׁר פָּגַשׁ שָׁם חֲבוּרָה שְׁלֵמָה בְּמַצָּבוֹ מַמָּשׁ..<p dir="rtl">
<b>הַתְּפִלָּה - פִּתְרוֹן לְכָל בְּעָיָה</b><p dir="rtl">
"אֵין לְךָ דָּבָר בָּעוֹלָם הַזֶּה, שֶׁאֵינוֹ זָקוּק לִתְפִלָּה" - כָּךְ הָיְתָה גִּרְסָתוֹ שֶׁל ר' יוֹסֵף חַיִּים, וְהָיָה דָּבָר זֶה תּוֹפֵס חֵלֶק נִכְבָּד בַּעֲצוֹתָיו לַפּוֹנִים אֵלָיו: "לֵךְ וְהִתְפַּלֵּל וְתַצְלִיחַ".<p dir="rtl">
לְכָל בְּעָיָה שֶׁהִתְעוֹרְרָה, הָיְתָה מוּכֶנֶת בְּאַמְתַּחְתּוֹ תְּפִלָּה מַתְאִימָה;<p dir="rtl">
לְאֵלֶּה שֶׁהִתְלוֹנְנוּ עַל חֹסֶר סִיַּעְתָּא דִּשְׁמַיָּא בַּעֲבוֹדַת הַשֵּׁם, הָיָה מְיַעֵץ לְהַתְמִיד בַּאֲמִירַת 'פָּרָשַׁת הַיִּרְאָה' בְּכָל יוֹם.<p dir="rtl">
לַפּוֹנִים שֶׁדָּאֲבוּ עַל קְשָׁיֵי הַפַּרְנָסָה, הָיָה מַשִּׂיא: "יְהֵא רָגִיל עַל לְשׁוֹנְכֶם לוֹמַר בְּכָל יוֹם 'פָּרָשַׁת הַמָּן' וּלְכַוֵּן בְּבִרְכַּת הַמָּזוֹן - וְתִוָּשְׁעוּ". וְכַאֲשֶׁר אֶחָד טָעַן לְפָנָיו: "כְּבָר שָׁנִיתִי וְשִׁלַּשְׁתִּי וְלֹא נַעֲנֵיתִי" - יָעַץ לוֹ: "חֲזֹר שׁוּב וְתִרְאֶה נִפְלָאוֹת".<p dir="rtl">
<b>"קַוֵּה אֶל ה' חֲזַק וְיַאֲמֵץ לִבֶּךָ וְקַוֵּה אֶל ה'" - קַוֵּה וַחֲזֹר וְקַוֵּה</b><p dir="rtl">
מַעֲשֶׂה וְאַחַד הַשּׁוֹחֲטִים מִירוּשָׁלַיִם, שֶׁפַּרְנָסָתוֹ הָיְתָה דְּחוּקָה בְּיוֹתֵר, בָּא לְפָנָיו לְהָשִׂיחַ אֶת מַר לִבּוֹ, וּכְדַרְכּוֹ, יָעַץ לוֹ לוֹמַר אֶת 'פָּרָשַׁת הַמָּן'. לְאַחַר שָׁבוּעוֹת סְפוּרִים הוֹפִיעַ אָדָם זֶה שֵׁנִית וְאָמַר: מִלֵּאתִי אַחַר עֲצָתוֹ וְנַעֲנֵיתִי, אַךְ אַלְיָה וְקוֹץ בָּהּ - הַמִּשְׂרָה שֶׁהֻצְּעָה לִי הִיא בָּעִיר תֵּל אָבִיב הַחֲדָשָׁה, וּמִכֵּיוָן שֶׁאֲנִי חָרֵד עַל חִנּוּךְ בָּנַי, לֹא אוּכַל לְקַבֵּל אוֹתָהּ.<p dir="rtl">
שָׁמַע ר' יוֹסֵף חַיִּים אֶת דְּבָרָיו, וְשִׁבְּחוֹ עַל חֶרְדָתוֹ זוֹ: הֲרֵי כָּתוּב בִּמְפֹרָשׁ <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי כח, יד)</span>: "אַשְׁרֵי אָדָם מְפַחֵד תָּמִיד", וְהוּא הוֹסִיף: לֹא לָזֹאת הִתְכַּוַּנְתִּי, בְּנִי, הַמְשֵׁךְ לְהִתְפַּלֵּל וּלְקַוּוֹת לִישׁוּעַת הַשֵּׁם.<p dir="rtl">
לֹא עָבְרוּ יָמִים רַבִּים וְאוֹתוֹ שׁוֹחֵט קִבֵּל מִשְׂרָה מְכֻבֶּדֶת בִּירוּשָׁלַיִם, בָּהּ שִׁמֵּשׁ כָּל יְמֵי חַיָּיו.<p dir="rtl">
<b>מְפַחֵד לָגֶשֶׁת לָעִנְיָן לְלֹא הַקְדָּמַת תְּפִלָּה</b><p dir="rtl">
כַּאֲשֶׁר הִתְחִילוּ הַשַּׁדְכָנִים לְדַבֵּר נִכְבָּדוֹת בִּבְנוֹ מָרְדְּכַי, לֹא מִהֵר לָגֶשֶׁת אֶל הַדָּבָר כְּהֶרְגֵּלוֹ תָּמִיד. כַּאֲשֶׁר שְׁאָלוּהוּ בְּנֵי בֵּיתוֹ עַל הַשִּׁנּוּי בְּמִנְהָגוֹ, הֵשִׁיב: בִּזְמַן שֶׁאֶחָד מִילָדַי מַגִּיעַ לְפִרְקוֹ, רָגִיל אֲנִי לְהִתְחַנֵן עַל זִוּוּג טוֹב בַּיָּמִים הַנּוֹרָאִים. וְהִנֵּה, בַּיָּמִים הַנּוֹרָאִים שֶׁל שָׁנָה זוֹ שָׁכַחְתִּי מִשּׁוּם מָה לְבַקֵּשׁ בִּמְיֻחָד עַל בְּנֵנוּ זֶה, וְעַל כֵּן אֵינִי מְמַהֵר בְּעִנְיַן שִׁדּוּכוֹ.<p dir="rtl">
<b>הַמַּקְדִּים תְּפִלָּה לַצָּרָה</b><p dir="rtl">
סִפְּרוּ נְכָדָיו, כִּי פַּעַם שָׁהָה ר' מָרְדְּכַי בְּנוֹ מִחוּץ לְבֵיתוֹ לְרֶגֶל עֲסָקָיו. בְּאוֹתוֹ הַלַּיְלָה קָם ר' יוֹסֵף חַיִּים בַּחֲצוֹת הַלַּיְלָה, לָקַח סֵפֶר תְּהִלִּים בְּיָדוֹ, עָלָה לְבֵית הַכְּנֶסֶת שֶׁבְּ"בָתֵּי מַחְסֶה", וְאָמַר אֶת כָּל הַסֵּפֶר בְּהִתְעוֹרְרוּת נִפְלָאָה.<p dir="rtl">
לְמָחֳרָת הִגִּיעַ ר' מָרְדְּכַי לְבֵיתוֹ, וּבְפִיו סִפּוּר עַל תְּאוּנַת דְּרָכִים קָשָׁה שֶׁנִּקְלַע אֵלֶיהָ וּבְדֶרֶךְ נֵס יָצָא בְּשָׁלוֹם.<p dir="rtl">
בְּנֵי הַבַּיִת חִשְּׁבוּ וּמָצְאוּ שֶׁבְּדִיּוּק בִּשְׁעַת הַסַּכָּנָה הָיָה ר' יוֹסֵף חַיִּים עָסוּק בִּתְפִלָּתוֹ.<p dir="rtl">
<b>עָדִיף לְהִשְׁתַּמֵּשׁ בְּאֶמְצָעוּת הַתְּפִלָּה מֵאֲשֶׁר בְּכֹחַ וּבִזְרוֹעַ</b><p dir="rtl">
עַד כַּמָּה הֶחְשִׁיב ר' יוֹסֵף חַיִּים אֶת הַתְּפִלָּה, אֲפִלּוּ עַל דְּבָרִים קְטַנִּים לִכְאוֹרָה, תָּעִיד הָעֻבְדָּה הַבָּאָה:<p dir="rtl">
הַרְבֵּה עָמָל הָיָה רַבֵּנוּ מַשְׁקִיעַ בַּאֲפִיַּת הַמַּצּוֹת כְּדֵי שֶׁתִּהְיֶינָה בְּתַכְלִית הַהִדּוּר מִצַּד הַדִּין, וְגַם שֶׁתִּהְיֶינָה נוֹחוֹת לַאֲכִילָה. פַּעַם אַחַת הֵעִיר לוֹ אֶחָד מֵעוֹזְרָיו, כִּי אַחַד הַפּוֹעֲלִים מְזַלְזֵל בְּגִלְגּוּל הָעִסָּה הַגּוֹרֵם שֶׁהַמַּצּוֹת תֵּצֵאנָה עָבוֹת בְּיוֹתֵר, וְכִי יֵשׁ לִגְעֹר בּוֹ עַל כָּךְ.<p dir="rtl">
עָנָה לוֹ ר' יוֹסֵף חַיִּים: "דָּבָר כָּזֶה, לְצַעֵר פּוֹעֵל עָנִי בִּגְלַל שֶׁאֲנִי חָפֵץ בְּמַצּוֹת מְהֻדָּרוֹת, זֹאת לֹא אֶעֱשֶׂה. אֲנִי מִצִּדִי מִשְׁתַּדֵּל כְּכָל יְכָלְתִּי וּמִתְפַּלֵּל לִפְנֵי הַקָּדוֹשׁ בָרוּךְ הוּא שֶׁיְּסַיַּע בְּיָדִי לְקַבֵּל הֵן מַצּוֹת כְּשֵׁרוֹת וְהֵן הָרְאוּיוֹת לְשִׂמְחַת הֶחָג, וַאֲנִי מְקַוֶּה שֶׁאָכֵן יִשְׁעֶה ה' לִתְפִלָּתִי; אַךְ לִזְכּוֹת בְּשִׂמְחַת הֶחָג תְּמוּרַת גְּעָרָה בַּאֲחֵרִים, הֲרֵי יָצָא שְׂכַר הַמִּצְוָה בְּהֶפְסֵדָהּ".<p dir="rtl">
<h3 dir="rtl" id="960_dor_acharon, כב תפלה עצת העצות להנצל מטרדת המחשבות ומבלבולי האמונה">כב. תְּפִלָּה עֲצַת הָעֵצוֹת לְהִנָּצֵל מִטִּרְדַּת הַמַּחְשָׁבוֹת וּמִבִּלְבּוּלֵי הָאֱמוּנָה.</h3><p dir="rtl">
<b>"קָרוֹב ה' לְנִשְׁבְּרֵי לֵב וּמְחַבֵּשׁ לְעַצְבוֹתָם" הַאִם יֵשׁ לְךָ אוֹהֵב וְרֵעַ כְּאָבִיךָ שֶׁבַּשָּׁמַיִם וְכוּ' וּמִי יָבִין אֶת הֶגְיוֹן לִבְּךָ וּמִי יְרַפֵּא אֶת נַפְשְׁךָ כָּמוֹהוּ יִתְבָּרַךְ. <span class="booklinks" onclick="sendBookLink(this)" onmouseover="setBookLinkTitle(this)">(חוֹבַת הַתַּלְמִידִים)</span></b><p dir="rtl">
עֲצַת הָעֵצוֹת וְהַנִּפְלָאָה וְהַמּוֹעִילָה שֶׁבְּכֻלָּם הִיא הַתְּפִלָּה. וְכַוָּנָתֵנוּ - לְשׂוֹחֵחַ וּלְבַטֵּא אֶת צַעַרְךָ בְּדִבּוּרִים בֵּינְךָ לְבֵין ה' יִתְבָּרַךְ בִּלְשׁוֹנְךָ הַפָּשׁוּט וְלִשְׁפֹךְ כַּמַּיִם לִבְּךָ. וְגַם אִם הִנְּךָ מַרְגִּישׁ שֶׁלִּבְּךָ אָטוּם וְקָשֶׁה לְךָ מְאֹד אֲפִלּוּ לְהִתְפַּלֵּל - דַּבֵּר עִם קוֹנְךָ בְּמִלִּים חִיצוֹנִיּוֹת בִּלְבַד.<p dir="rtl">
וּבָזֶה פֵּרַשְׁתִּי אֶת הַפָּסוּק "קָרוֹב ה' לְנִשְׁבְּרֵי לֵב וְאֶת דַּכְּאֵי רוּחַ יוֹשִׁיעַ" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים לד, יט)</span> כְּלוֹמַר, קָרוֹב ה' גַּם לְאֵלֶּה שֶׁלִּבָּם שָׁבוּר וְאֵינָם שְׁלֵמִים לְהִתְפַּלֵּל אֶל ה' וְאֵינָם יְכוֹלִים לְהִתְפַּלֵּל מִלִּבָּם אֶל ה', כִּי נִשְׁבְּרֵי לֵב הֵם, וְאֵין תְּפִלָּתָם יְכוֹלָה לָצֵאת מִלִּבָּם כְּלָל, וְנִשְׁאָר לָהֶם רַק שְׂפָתָם הַחִיצוֹנִית - דִּבּוּרִים בְּעָלְמָא וְלֹא לֵב - קָרוֹב ה' לָהֶם מְאֹד, כִּי מִי שֶׁלִּבּוֹ שָׁלֵם וּבָרִיא וְאֵינוֹ מִתְפַּלֵּל מִלִּבּוֹ -  אֵין תְּפִלָּתוֹ קְרוֹבָה לַה', אוּלָם מִי שֶׁמִּתְפַּלֵּל לַה' בְּפִיו בִּלְבַד וְלֹא מִלִּבּוֹ, וְזֶה לְסִבַּת הֱיוֹת לִבּוֹ שָבוּר. וְאִם כֵּן, מַה יַּעֲשֶׂה שֶׁלִּבּוֹ שֶׁבֶר כְּלִי וְאֵינוֹ יָכוֹל לְהִשְׁתַּמֵּשׁ בּוֹ? אַדְּרַבָּא, כָּאן מִסְתַּפֵּק הַקָּדוֹשׁ בָּרוּךְ הוּא בִּתְפִלַּת שְׂפָתוֹ בִּלְבַד, וְקָרוֹב ה' אֵלָיו.<p dir="rtl">
וּבֶאֱמֶת מִנִּסָּיוֹן שֶׁל הַרְבֵּה שֶׁסָּבְלוּ וְסוֹבְלִים מִ"טִּרְדַּת הַמַּחְשָׁבוֹת", שֶׁנִּסּוּ וְהִצְלִיחוּ לְהַגִּיעַ לְהַרְגָּעָה נִפְלָאָה מִדֶּרֶךְ נִפְלָאָה זוֹ שֶׁל שִׂיחָה בֵּינָם לְבֵין קוֹנָם ולְפָרֵט לוֹ אֶת כָּל צַעַר לִבָּם כְּאָדָם הַמֵּשִׂיחַ דַּאֲגָתוֹ לַחֲבֵרוֹ, וְכִלְשׁוֹן הַ"מְּסִלַּת יְשָׁרִים" <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק יט)</span> מִי שֶׁהוּא בַּעַל שֵׂכֶל נָבוֹן - בִּמְעַט הִתְבּוֹנְנוּת וְשִׂימַת לֵב יוּכַל לִקְבֹּעַ בְּלִבּוֹ אֲמִתּוּת הַדָּבָר, אֵיךְ הוּא בָּא וְנוֹשֵׂא וְנוֹתֵן עִמוֹ מַמָּשׁ יִתְבָּרַךְ, וּלְפָנָיו הוּא מִתְחַנֵּן, וּמֵאִתּוֹ הוּא מְבַקֵּשׁ, וְהוּא יִתְבָּרַךְ שְׁמוֹ מַאֲזִין לוֹ וּמַקְשִׁיב לִדְבָרָיו כַּאֲשֶׁר יְדַבֵּר אִישׁ אֶל רֵעֵהוּ, וְרֵעֵהוּ שׁוֹמֵעַ וּמַקְשִׁיב אֵלָיו.<p dir="rtl">
וּנְלַקֵּט מֵרַבּוֹתֵינוּ כַּמָּה מִדִּבְרֵיהֶם בְּנוֹשֵׂא חֲשִׁיבוּת הַתְּפִלָּה לְהִנָּצֵל מִיֵּצֶר הָרָע.<p dir="rtl">
<b>אִם בָּאָה עֲבֵרָה לְיָדוֹ, יִתְפַּלֵּל בְּכָל לִבּוֹ לְבוֹרְאוֹ שֶׁיַצִּילֶנּוּ. וּמַה כְּשֶׁבָּאִים יִסּוּרִים עַל הָאָדָם לְפִי שָׁעָה יָצוּם וְיִבְכֶּה וְיִתְחַנֵּן לְיוֹצְרוֹ, כָּל שֶׁכֵּן שֶׁיִּתְפַּלֵּל אָדָם לְבוֹרְאוֹ לְהַצִּילוֹ מִן הָעֲבֵרָה. <span class="booklinks" onclick="sendBookLink(this)" onmouseover="setBookLinkTitle(this)">(סֵפֶר חֲסִידִים אוֹת כח)</span></b><p dir="rtl">
בְּכָל פַּעַם כְּשֶׁיִּזְכֹּר אֲשֶׁר לֹא טוֹב עוֹשֶׂה שֶׁמְּפַנֶּה לִבּוֹ לְבַטָּלָה אוֹ בְּהִרְהוּרִים רָעִים, יְדַמֶּה כְּמִי שֶׁשּׁוֹקֵעַ בְּטִיט הַיָּוֶן וּמִתְחַזֵּק לָצֵאת, וְלִבּוֹ לָמוֹ אָב יִצְעַק: הוֹשִׁיעָה, אֲדוֹנִי הַמֶּלֶךְ! הַצִּילֵנִי מִטִּיט! <span class="booklinks" onclick="sendBookLink(this)" onmouseover="setBookLinkTitle(this)">(פֶּלֶא יוֹעֵץ, עֶרֶךְ מַחְשָׁבָה)</span><p dir="rtl">
קִבַּלְתִּי מֵאֶחָד, שֶׁנָּהַג לְהִתְפַּלֵּל בְּמַחְשַׁבְתּוֹ קֹדֶם שֶׁיָּצָא לַחוּץ [לְהִתְפַּנּוֹת] שֶׁיַּצִּילוֹ הַשֵּׁם מֵהִרְהוּר תּוֹרָה, וּלְהַבְדִּיל - מֵהִרְהוּר עֲבֵרָה בְּשָׁעָה שֶׁיּוֹשֵׁב בַּחוּץ, כִּי שְׁנֵי אֵלּוּ הַמַּחְשָׁבוֹת הֵמָּה רְגִילִים בְּבֵית הַכִּסֵּא, כִּמְבֹאָר בְּסֵפֶר חֲסִידִים <span class="booklinks" onclick="sendBookLink(this)" onmouseover="setBookLinkTitle(this)">(סִימָן תקמו)</span> <span class="booklinks" onclick="sendBookLink(this)" onmouseover="setBookLinkTitle(this)">(שֻׁלְחָן הַטָּהוֹר דַּף לח ע"ב)</span><p dir="rtl">
וְכֵן צָרִיךְ לְהִתְאַמֵּץ מְאֹד בִּתְפִלָּה, לְהִתְפַּלֵּל לַה' שֶׁיוּכַל לְהִנָּצֵל מֵהַיֵּצֶר הָרָע וְתַאֲווֹתָיו. וְאָמְרוּ חֲכָמֵינוּ זִכְרוֹנָם לִבְרָכָה <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת לב, ב)</span>: "קַוֵּה אֶל ה' חֲזַק וְיַאֲמֵץ לִבֶּךָ וְקַוֵּה אֶל ה'" - אִם רָאָה אָדָם שֶׁהִתְפַּלֵּל וְלֹא נַעֲנָה, יַחְזֹר וְיִתְפַּלֵּל. וְכָתַב בַּסֵּפֶר "זֶרַע קֹדֶשׁ" <span class="booklinks" onclick="sendBookLink(this)" onmouseover="setBookLinkTitle(this)">(תָּבוֹא דַּף קמא עמ' ד)</span> וְזֶה לְשׁוֹנוֹ: כִּי הֲגַם שֶׁהַבְּחִירָה נְתוּנָה לָאָדָם, עִם כָּל זֶה - בְּיָדוֹ יִתְבָּרַךְ לְהַטּוֹת לְבָבֵנוּ לְאַהֲבָה וּלְיִרְאָה אֶת שְׁמוֹ, עַל דֶּרֶךְ שֶׁבִּקֵּשׁ דָּוִד הַמֶּלֶךְ, עָלָיו הַשָּׁלוֹם: "לֵב טָהוֹר בְּרָא לִי אֱלֹהִים וְרוּחַ נָכוֹן חַדֵּשׁ בְּקִרְבִּי", וְאָנוּ מְבַקְּשִׁים: הֲשִׁיבֵנוּ אָבִינוּ לְתוֹרָתֶךָ וְגוֹ', וְכֵן כַּמָּה עִנְיְנֵי תְּפִלּוֹת עַל דֶּרֶךְ זֶה. וְהָאָדָם צָרִיךְ לְהִתְפַּלֵּל עַל דֶּרֶךְ זֶה תָּמִיד, בְּכָל עֵת ובְכָל שָׁעָה, עַד שֶׁיִּהְיֶה מְעוֹרֵר רַחְמָנוּתוֹ יִתְבָּרַךְ עַל עַצְמוֹ שֶׁיִּהְיֶה עֵת רָצוֹן לְפָנָיו לִשְׁמֹעַ תְּפִלָּה אֵלָיו, וְלֹא יִהְיֶה נָסוֹג אָחוֹר מִלְּהִתְפַּלֵּל עַל זֶה תָּמִיד. לֹא יִהְיֶה עָיֵף וְיָגֵעַ, וְלֹא יָנוּחַ מִלְּהִתְפַּלֵּל עַד שֶׁיִּמְצָא עֵת רָצוֹן, עַל דֶּרֶךְ שֶׁפֵּרֵשׁ הָרַב הַקָּדוֹשׁ מוֹרֵנוּ הָרַב אֱלִימֶלֶךְ ז"ל, וּכְבָר צָוַח: "אָנָּא הַשֵּׁם! וְנִשְׁמַע קוֹלוֹ בִּירִיחוֹ". שֶׁצָּרִיךְ לִצְוֹחַ זְמַן רַב עַד שֶׁיִּשָּׁמַע קוֹלוֹ לְפָנָיו יִתְבָּרַךְ לִהְיוֹת לְרֵיחַ נִיחוֹחַ לְפָנָיו יִתְבָּרַךְ כִּבְיָכוֹל, כְּדֶרֶךְ הַמְפַתֶּה אֶת הָאָדָם חֲבֵרוֹ לְאֵיזֶה דָּבָר, שֶׁמְּדַבֵּר עִמּוֹ יוֹם יוֹם וּלְבַסּוֹף מַצְלִיחַ שֶׁחֲבֵרוֹ מִתְפַּתֶּה אֵלָיו, כֵּן יְדַבֵּר לְפָנָיו יִתְבָּרַךְ בְּדֶרֶךְ תַּחֲנוּנִים וּפִתּוּי כִּבְיָכוֹל, כִּי זֶהוּ הַנַּחַת רוּחַ הַגָּדוֹל לְהַשֵּׁם יִתְבָּרַךְ, שֶׁבָּנָיו נוֹצְחִים אוֹתוֹ בִּתְפִלָּתָם. וּבֶאֱמֶת, גַּם זֶה הַדִּבּוּר שֶׁמְּדַבֵּר הָאָדָם לְפָנָיו יִתְבָּרַךְ, זֶה בְּעַצְמוֹ גַּם כֵּן בְּעֶזְרָתוֹ יִתְבָּרַךְ שֶׁשּׁוֹלֵחַ אֶת הַדִּבּוּרִים אֵלּוּ בְּפִיו. (אֲסֵפַת הַמִּכְתָּבִים חֵלֶק א' דַּף מה ע"א)<p dir="rtl">
הֲגַם שֶׁרוֹאֶה שֶׁתְּפִלּוֹתָיו אֵינָם נִשְׁמָעִים, לֹא יָחוּשׁ וְלֹא יִפֹּל דַּעְתּוֹ מִזֶּה, כִּי יָדוּעַ מִדִּבְרֵי הַבַּעַל שֵׁם טוֹב וְתַלְמִידָיו הַקְּדוֹשִׁים, שֶׁאֵין לְךָ תְּפִלָּה בָּעוֹלָם, וּבִפְרָט מִבַּר יִשְׂרָאֵל הַקָּדוֹשׁ הַשּׁוֹפֵךְ לִבּוֹ לַה', שֶׁתְּהֵא נֶאֱבֶדֶת, חַס וְשָׁלוֹם. רַק הַתְּפִלָּה צְרִיכָה לִפְעָמִים בָּעוֹלָמוֹת הָעֶלְיוֹנִים לְצֹרֶךְ אֵיזֶה תִּקּוּן וַעֲלִיָּה אֲשֶׁר גָּלוּי רַק לְמַעְלָה, וְכַמּוּבָא בַּ"תּוֹלְדוֹת" הַקָּדוֹשׁ וּבְ"מִדְרַשׁ פִּנְחָס". וְלֶעָתִיד לָבוֹא יָבוֹאוּ כָּל אֵלּוּ הַתְּפִלּוֹת לִפְנֵי ה' וְיַהַפְכוּ לְאוֹרוֹת גְּדוֹלוֹת וַעֲצוּמוֹת, שֶׁיִּתְעַנְּגוּ בָּהֶם יִשְׂרָאֵל הַקְּדוֹשִׁים עוֹשֵׂי רְצוֹנוֹ.<p dir="rtl">
וְגַם לִפְעָמִים תִּתְקַבֵּל הַתְּפִלָּה לְאַחַר זְמַן. שֶׁלִּפְעָמִים עוֹמֶדֶת הַתְּפִלָּה מִבַּחוּץ מִפְּנֵי שֶׁהַמְקַטְרְגִים אֵין מְנִיחִים שֶׁתִּתְעַלֶּה, וּבְעֵת רָצוֹן תִּדְחַק עַצְמָהּ זוֹ הַתְּפִלָּה וְתִתְעַלֶּה, כִּי דִּבּוּר שֶׁל תְּפִלַּת יִשְׂרָאֵל אֵינוֹ הוֹלֵךְ לָרִיק, חַס וְשָׁלוֹם.<p dir="rtl">
וְלָכֵן יִתְעַקֵּשׁ כָּל בַּר יִשְׂרָאֵל בִּתְפִלּוֹתָיו לַה' לְבַקֵּשׁ תָּמִיד עַל נַפְשׁוֹ שֶׁתִּתְקָרֵב לַה' וְלֹא תִּדָּחֶה, וְלֹא יְהֵא בִּיאָתוֹ לְזֶה הָעוֹלָם לָרִיק, וְלֹא יַשְׁגִּיחַ עַל זֶה אֲשֶׁר נִרְאֶה לוֹ שֶׁמַּדְחִין אוֹתוֹ מִן הַשָּׁמַיִם, רַק הוּא יַעֲשֶׂה אֶת שֶׁלּוֹ לְהַרְבּוֹת תַּחֲנוּנִים לַה', וְאֵלּוּ הַתַּחֲנוּנִים לֹא יֹאבְדוּ, חַס וְשָׁלוֹם. וּבְעֵת יַקְרִיבוּ דִּינוֹ לְאַחַר אֲרִיכוּת יָמָיו לִפְנֵי בֵּית דִּין שֶׁל מַעְלָה, יִרְאֶה כַּמָּה טוֹבוֹת עָשׂוּ לוֹ כָּל אֵלּוּ הַתְּפִלּוֹת. וּמוּבָא בְּתָנָא דְּבֵי אֵלִיָּהוּ <span class="booklinks" onclick="sendBookLink(this)" onmouseover="setBookLinkTitle(this)">(אֵלִיָּהוּ זוטָא פֶּרֶק ו)</span>: אָמַר לוֹ הַקָּדוֹשׁ בָּרוּךְ הוּא לְמֹשֶׁה: אֵין אַתָּה יָכוֹל לַעֲמֹד עַל כָּל מִדּוֹתַי, אֶלָּא הֲרֵינִי מוֹדִיעֲךָ מִקְּצַת מִדּוֹתַי; כְּשֶׁאֲנִי רוֹאֶה בְּנֵי אָדָם - אַף עַל פִּי שֶׁאֵין בָּהֶם תְּהִלָּה וְשֶׁבַח שֶׁל תּוֹרָה וּמַעֲשִׂים טוֹבִים לֹא בְּמַעֲשֵׂה יְדֵיהֶן וְלֹא בְּמַעֲשֵׂה אֲבוֹתֵיהֶן - אֶלָּא רַק בִּשְׁבִיל שֶׁהֵן עוֹמְדִין וּמוֹדִין וּמְבָרְכִין וּמְשַׁבְּחִין וּמַרְבִּין תַּחֲנוּנִים לְפָנַי, אֲנִי נִזְקָק לָהֶם וְכוֹפֵל לָהֶן מְזוֹנוֹתֵיהֶן, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קב, יז)</span>: "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם". עַד כָּאן. <span class="booklinks" onclick="sendBookLink(this)" onmouseover="setBookLinkTitle(this)">(שֻׁלְחָן הַטָּהוֹר עמ' פז)</span><p dir="rtl">
יַרְבֶּה תְּחִנָּה וּבַקָּשָׁה מֵהַקָּדוֹשׁ בָּרוּךְ הוּא וְיֹאמַר: רִבּוֹנוֹ שֶׁל עוֹלָם, חוּס וְרַחֵם עָלַי וְעַל נִיצוֹץ הַקָּדוֹשׁ שֶׁבְּקִרְבִּי וּמַלְּטֵנִי מִיֵּצֶר הָרָע אֲשֶׁר שָׁכַב וְרָבַץ עָלַי כְּאָרִי, וְאַתָּה יָדַעְתָּ הָאֱמֶת שֶׁרְצוֹנִי לַעֲשׂוֹת רְצוֹנְךָ, אֲבָל מָה אֶעֱשֶׂה שֶׁהַיֵּצֶר הָרָע מִתְגַּבֵּר עָלַי מְאֹד וּבְכָל עֵת ובְכָל רֶגַע, וְאַתָּה יָדַעְתָּ עֶרְכִּי הַשָּׁפֵל, כִּי בָּשָׂר וָדָם אָנֹכִי. זָכוֹר כִּי עָפָר אֲנַחְנוּ, וּבַטֵּל כֹּחוֹתָיו הָרָעִים וְהַחְזִירֵנִי בִּתְשׁוּבָה שְׁלֵמָה לְפָנֶיךָ, וְאַל יִשְׁלֹט בָּנוּ יֵצֶר הָרָע, וְטַהֵר לִבֵּנוּ לְעָבְדְךָ בֶּאֱמֶת, וְהָסֵר מֵעָלֵינוּ הַפְּנִיּוֹת וְהַגֵּאוּת וְהַצְּבִיעוּת. הוֹרֵנִי ה' דַּרְכְּךָ אֲהַלֵּךְ בַּאֲמִתֶּךָ, יַחֵד לְבָבִי לְיִרְאָה שְׁמֶךָ, כִּי אַתָּה שׁוֹמֵעַ תְּפִלַּת כָּל פֶּה. (דֶּרֶךְ הַטּוֹבָה וְהַיְשָׁרָה אוֹת ה', בְּשֵׁם מהר"מ מִטְּשֶׁערְנוֹבִּיל)<p dir="rtl">
לְהִתְפַּלֵּל תָּמִיד לַה' לַעֲזֹר לוֹ לָבוֹא לְטָהֳרַת הַמַּחְשָׁבוֹת וּלְהִנָּצֵל מִנִּסְיוֹנוֹת, וְלוֹמַר תָּמִיד דִּבּוּרִים לַה', הֵן בִּלְשׁוֹן הַקֹּדֶשׁ וְהֵן בְּלָשׁוֹן אַחֵר, אֵיךְ שֶׁהוּא בְּקַל יוֹתֵר. גַּם בְּשִׁבְתְּךָ בְּבֵיתֶךָ וּבְלֶכְתְּךָ בַּדֶּרֶךְ, שֶׁלֹּא לְהַפְסִיק תָּמִיד מִלְּהִתְפַּלֵּל לַה' שֶׁיָּחוּס וִירַחֵם עָלֶיךָ לְהִנָצֵל מֵרֶשֶׁת הַיֵּצֶר הָרָע. <span class="booklinks" onclick="sendBookLink(this)" onmouseover="setBookLinkTitle(this)">(אֲסֵפַת הַמִּכְתָּבִים חֵלֶק א, אִגֶּרֶת עא)</span><p dir="rtl">
עוֹד עֵצָה לְהִנָּצֵל מִמַּחְשָׁבוֹת רָעוֹת - לוֹמַר דִּבּוּרִים לַה' בַלָּשׁוֹן הַמְדֻבָּר. וְכֵן מוּבָא בַּסֵּפֶר "סוּר מֵרָע וַעֲשֵׂה טוֹב", לוֹמַר דִּבּוּרִים וּלְבַקֵּשׁ מֵה' בְּרַחֲמִים וְתַחֲנוּנִים: רִבּוֹנוֹ שֶׁל עוֹלָם, חוּס וְרַחֵם עָלַי שֶׁאֶנָּצֵל מֵהַמַּחְשָׁבוֹת הָרָעוֹת וְאֶנָּצֵל מֵהַיֵּצֶר הָרָע. וְזֶה בָּדוּק וּמְנֻסֶּה, שֶׁאִם אוֹמְרִים דִּבּוּרִים לַה' הַיּוֹצְאִים מֵהַלֵּב וּמְבַקְּשִׁים בְּתַחֲנוּנִים, זֶה פּוֹעֵל תָּמִיד, אִם הַדִּבּוּרִים יוֹצְאִים מִן הַלֵּב בֶּאֱמֶת. וְהָעִקָּר לוֹמַר הַדִּבּוּרִים בֶּאֱמוּנָה, לְהַאֲמִין שֶׁה' עוֹמֵד אֶצְלוֹ וּמְלֹא כָל הָאָרֶץ כְּבוֹדוֹ. וְאִם מַאֲמִינִים זֹאת בֶּאֱמונָה שְׁלֵמָה, יְכוֹלִים לוֹמַר דִּבּוּרִים מֵהַלֵּב, וְאִם חָלִילָה אֵין מַאֲמִינִים, הֲרֵי בְּלִי זֶה אֵינוֹ יְהוּדִי בִּכְלָל. (דִּבְרֵי אֱמוּנָה דַּף כא, מְתֻרְגָּם לִלְשׁוֹן הַקֹּדֶשׁ)<p dir="rtl">
<h3 dir="rtl" id="960_dor_acharon, כג דאגה בלב איש ישחנה להקדוש ברוך הוא (לחלי הדאגה החרדה והדכאון)">כג. דְּאָגָה בְלֶב אִישׁ יַשְׂחֶנָּה - לְהַקָּדוֹשׁ בָּרוּךְ הוּא (לְחֹלִי הַדְּאָגָה הַחֲרָדָה וְהַדִּכָּאוֹן)</h3><p dir="rtl">
<b>הַקְשֵׁב לִדְבָרַי, הַסְתֵּר עַצְמְךָ בְּחֶדֶר מְיֻחָד, אִם אֶפְשָׁר לְךָ וְאִם לָאו - הָסֵב פָּנֶיךָ אֶל הַקִּיר וְצַיֵּר בְּמַחְשַׁבְתְּךָ שֶאַתָּה עוֹמֵד לִפְנֵי כִּסֵּא כְּבוֹדוֹ יִתְבָּרַךְ וְאַתָּה שׁוֹפֵךְ לְפָנָיו אֶת לִבְּךָ בְּשִׂיחַ לִתְפִלָּה כְּפִי שֶׁעוֹלֶה עַל לִבְּךָ בְּכָל לָשׁוֹן שֶׁאַתָּה שׁוֹמֵעַ. <span class="booklinks" onclick="sendBookLink(this)" onmouseover="setBookLinkTitle(this)">(חוֹבַת הַתַּלְמִידִים)</span></b><p dir="rtl">
וּמוּבָא בְּ"שׁוֹמֵר אֱמוּנִים", כְּשֶׁנִּתְקָף הָאָדָם וְדִינִים שְׁרוּיִים עָלָיו, יֹאחַז בִּשְׁתִיקָה דַּוְקָא, וְכֵן בְּמַחְשַׁבְתּוֹ יִדְבַּק בֶּאֱמוּנָתוֹ יִתְבָּרַךְ. אוּלָם לְאַחַר הֵרָגְעוֹ וּכְשֶׁחוֹזֵר קְצָת לְיִשּׁוּב דַּעְתּוֹ, עֲצַת הָעֵצוֹת הִיא תְּפִלָּה.<p dir="rtl">
לְעוֹלָם לֹא יִתָּפֵשׂ אָדָם לְיֵאוּשׁ כָּל עוֹד עֲדַיִן הַתִּקְוָה וְהַצִּפִּיָּה לְהַצָּלָתוֹ נִרְאֵית לוֹ וַאֲפִלּוּ בְּדֶרֶךְ רְחוֹקָה.<p dir="rtl">
זֹאת אָנוּ רוֹאִים בְּכָל מִגְוַן הַחַיִּים.<p dir="rtl">
אָדַם חוֹלֶה, חָלִילָה, בְּאֵיזוֹ מַחֲלָה וּמֻדְאָג מִמֶּנָּה מְאֹד, לֹא תֵּכֶף נִתְפָּס לְיֵאוּשׁ, מַדּוּעַ? אוֹמֵר הוּא לְעַצְמוֹ: לָמָּה לְהִתְיָאֵשׁ? אוּלַי אֶמְצָא מָזוֹר לְמַחֲלָתִי? מַזְמִין תּוֹר לָרוֹפֵא, יִתָּכֵן וְיִקַּח זְמַן שֶׁל חֹדֶשׁ אוֹ חָדְשַׁיִם עַד זְמַן שֶׁיִּתְרַאְיֵן עִם רוֹפְאוֹ, וְכָל אוֹתוֹ זְמַן אָמְנָם הַדְאָגָה מְקַנֶּנֶת בְּלִבּוֹ, אוּלָם הַיֵּאוּשׁ מִמֶּנּוּ וְהָלְאָה. כַּאֲשֶׁר נִשְׁאָל הוּא עַל יְדֵי יְדִידָיו: מַה נִּשְׁמָע? מַה מַּצָּבְךָ? מֵשִׁיב הוּא לָהֶם: נִרְאֶה, יֵשׁ לִי תּוֹר אֵצֶל הָרוֹפֵא בְּעוֹד חֹדֶשׁ חָדְשַׁיִם וְנִרְאֶה מַה הוּא יַגִּיד.. נְקַוֶּה שֶׁיִּהְיֶה בְּסֵדֶר!<p dir="rtl">
וְכֵן אָדָם שֶׁהָאֳשַׁם בַּעֲבֵרָה פְּלִילִית וְהָעֳמַד עָלֶיהָ לְמִשְפָּט - אָמְנָם מֻדְאָג הוּא, אוּלָם לְיֵאוּשׁ לְגַמְרֵי עֲדַיִן לֹא נִתְפַּס. מַדּוּעַ? אוֹמֵר הוּא לְעַצְמוֹ: אֵלֵךְ לְעוֹרֵךְ דִּין, אוּלַי יֵשׁ לוֹ דֶּרֶךְ לְהַצָּלָתִי אוֹ לְכָל הַפָּחוֹת לַהֲקָלַת הָעֹנֶשׁ. וְזוֹ נֶחָמָתוֹ וּתְשׁוּבָתוֹ לְעַצְמוֹ אוֹ לְכָל שׁוֹאֲלָיו: נִרְאֶה, יֵשׁ לִי פְּגִישָׁה עִם עוֹרֵךְ הַדִּין בְּיוֹם פְּלוֹנִי, וּנְקַוֶּה שֶׁבְּעֶזְרַת ה' יִהְיֶה בְּסֵדֶר.<p dir="rtl">
הַקִּוּוּי וְהַצִּפִּיָּה לְטוֹב הֵמָּה הַמְאַפְשְׁרִים לָאָדָם לְהִתְקַיֵּם וּלְהַחְזִיק מַעֲמָד בְּמַצָּבוֹ.<p dir="rtl">
אִם כֵּן, הָבָה וְנִתְבּוֹנֵן:<p dir="rtl">
עוֹרֵךְ דִּין, רוֹפֵא, יוֹעֵץ, נָדִיב, אֵינָם בְּהֶכְרֵחַ שֶׁיְּחַלְּצוּ אֶת הָאָדָם מִצָּרָתוֹ - אֶפְשָׁר שֶׁכֵּן, וְאֶפְשָׁר שֶׁיָּרִימוּ יְדֵיהֶם וְיֹאמְרוּ לוֹ: אֵינֶנּוּ רוֹאִים דֶּרֶךְ לְהַצָּלָתְךָ. וּבְכָל זֹאת, בִּגְלַל הַסִּכּוּי לְעֶזְרָה, מְהַוִּים לָאָדָם מַרְגּוֹעַ, שַׁלְוָה זְמַנִּית, וּתְלִיַּת צִפִּיּוֹת וְתִקְווֹת טוֹבוֹת.<p dir="rtl">
וְאִלּוּ הַקָּדוֹשׁ בָּרוּךְ הוּא, שֶׁבְּוַדַּאי יָכוֹל לַעֲזֹר לְךָ בְפַרְנָסָתְךָ, בִּבְרִיאוּתְךָ, בִּילָדֶיךָ, בִּבְנֵי בֵּיתְךָ, בְּכָל צָרוֹתֶיךָ וּבְעָיוֹתֶיךָ הַגּוּפָנִיִּים וְהַנַּפְשִׁיִּים, כֵּיצַד אִם כֵּן הִנְּךָ יָכוֹל לְהִתָּפֵס לְיֵאוּשׁ אוֹ לְהַרְגָּשַׁת בְּדִידוּת נוֹרָאָה?! הֲלֹא יֵשׁ לְךָ הָאֶפְשָׁרוּת לִפְנוֹת אֵלָיו בְּכָל עֵת וּבְכָל רֶגַע, וְהִסְבַּרְנוּ, שֶׁעֶצֶם הָאֶפְשָׁרוּת לְעֶזְרָה כָּל שֶׁהִיא, כְּבָר מְהַוָּה תִּקְוָה וְסִכּוּי וְצִפִּיָּה הַמַּשְׁרִים עַל הָאָדָם שַׁלְוָה. וְכָאן אַתָּה מוּל כֹּחַ עֶלְיוֹן שֶׁלֹּא נִבְצָר מִמֶּנּוּ לַעֲזֹר לְךָ מִצַּד כֹּחוֹ וִיכָלְתּוֹ, אֶלָּא הַדָּבָר תָּלוּי רַק בִּרְצוֹנוֹ אִם יִרְצֶה לַעֲזֹר לְךָ. אִם כֵּן, הַרְבֵּה יוֹתֵר קַל לִהְיוֹת מְעוֹדָד כְּשֶׁהִנְךָ מוּל מִי שֶׁוַּדַּאי יָכוֹל לַעֲזֹר לְךָ וְרַק תָּלוּי הַדָּבָר בִּרְצוֹנוֹ, וְגַם רְצוֹנוֹ וְהַחְלָטָתוֹ הֵם לְטוֹבָתְךָ עַל כָּל מִקְרֶה - בֵּין תֵּעָנֶה וּבֵין שֶׁלֹּא תֵּעָנֶה - מֵאֲשֶׁר לִהְיוֹת מְעוֹדָד כְּשֶׁהִנְךָ מוּל מִי שֶׁסָּפֵק גָּדוֹל אִם בִּכְלָל יָכוֹל לַעֲזֹר לְךָ. וּבְכָל זֹאת אָנוּ רוֹאִים שֶׁבְּנֵי אָדָם מְעוֹדָדִים כְּשֶׁרוֹאִים סִכּוּי טִבְעִי, וּכְשֶׁאָפַס מֵהֶם סִכּוּי וְדֶרֶךְ טִבְעִית - נוֹפְלִים לִדְאָגָה וּלְשִׁבְרוֹן מָתְנַיִם. אָדָם הַיּוֹשֵׁב מוּל רוֹפְאוֹ אוֹ עוֹרֵךְ דִּינוֹ, הֲלֹא בְּאוֹתָם רְגָעִים שֶׁהוּא מְשׂוֹחֵחַ אִתּוֹ וּמְתָאֵר לוֹ אֶת צָרָתוֹ, בִּרְגָעִים מוּעָטִים אֵלּוּ - לְכָל הַפָּחוֹת - רָגוּעַ הוּא בְּתִקְוָה שֶׁיֵּצֵא לוֹ אֵיזֶהוּ רֶוַח וְהַצָּלָה מִשִּׂיחַ זוֹ, כַּמּוּבָן עַד שֶׁמִּתְאַכְזֵב לִשְׁמֹעַ שֶׁאֵין בְּאֶפְשָׁרוּתָם לַעֲזֹר לוֹ, וְאָז וַדַּאי שֶאֵין לוֹ טַעַם לָבוֹא שׁוּב לְאוֹתוֹ רוֹפֵא אוֹ לְאוֹתוֹ עוֹרֵךְ דִּין לְאַחַר תְּשׁוּבָתָם שֶׁאֵין לְאֵל יָדָם לַעֲזֹר לוֹ, וְאָז מְנַסֶּה אֵצֶל אֲחֵרִים, וְשׁוּב מְחַזֵּק אֶת עַצְמוֹ בְּתִקְווֹת שׁוֹנוֹת וּבְאֶפְשָׁרֻיּוֹת שׁוֹנוֹת כְּדֵי לֹא לְאַבֵּד תִּקְוָה.<p dir="rtl">
לְגַבֵּי הַקָּדוֹשׁ בָּרוּךְ הוּא לֹא שַׁיָּךְ מֻשָּׂג "לְהִתְאַכְזֵב" בִּשְׁמִיעַת מִשְׁפָּט: "אֵין בְּאֶפְשָׁרוּתִי לַעֲזֹר לְךָ". הַקָּדוֹש? בָּרוּךְ הוּא מַכְרִיז וְאוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים לב, לט)</span>: "אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל!"<p dir="rtl">
הִגַּעְתָּ בְּהֶחְלֵט לַכְּתֹבֶת הַמְדֻיֶּקֶת הַשּׁוֹמַעַת וּמַאֲזִינָה וְהַמְּלֵאָה בְּאֶפְשָׁרֻיּוֹת אֵין סוֹף לְהָבִיא לְךָ אֶת יְשׁועָתְךָ. וְאִם כֵּן, עֶצֶם הַתְּפִלָּה, הַפְּנִיָּה, הַבַּקָּשָׁה, הַהִסְתַּגְּרוּת בַּחֶדֶר וְהַשִּׂיחָה בֵּינְךָ לְבֵין קוֹנְךָ - בֵּין תֵּעָנֶה בֵּין לֹא תֵּעָנֶה - צְרִיכָה לְהָבִיא אֶת הַמַּרְגוֹעַ הַגָּדוֹל בְיוֹתֵר. כִּי גַּם אִם לֹא נַעֲנֵיתָ בִּתְפִלָּה זוֹ - לֹא אָבַד סִכּוּיְךָ לְהֵעָנוֹת בַּתְּפִלָּה שֶׁלְּאַחֲרֶיהָ וְכֵן הָלְאָה. וְאִם כֵּן, תָּמִיד - וּלְעוֹלָם - הִנְּךָ בְּמַצָּב שֶׁל צִפִּיָּה וְתִקְוָה הַשּׁוֹלֶלֶת אֶת הַיֵּאוּשׁ מִן הָאָדָם וּמַעֲמִידָתוֹ עַל רַגְלָיו בְּתִקְוַת הַיְשׁוּעָה וְהַהַצָּלָה.<p dir="rtl">
וּבְכֵן לְמַעֲשֶׂה:<p dir="rtl">
זֹאת הָעֵצָה הַיְעוּצָה לְנוֹשְׂאֵנוּ - "סֵבֶל מַחְשָׁבוֹת הַטּוֹרְדוֹת". פָּשׁוּט, לְהִסְתַּגֵּר וּלְשׂוֹחֵחַ עִם הָרוֹפֵא הַגָּדוֹל, הַמּוֹעִיל וְהַמַּצִּיל, לְלֹא שׁוּם מִגְבָּלוֹת. רוֹפֵא חִנָּם, לְלֹא תּוֹר וּלְלֹא הַזְמָנָה, לְלֹא שְׁעוֹת קַבָּלַת קָהָל, לְלֹא מָקוֹם מְסֻיָּם לְקַבָּלַת קָהָל, אֶלָּא בְּכָל עֵת, בְּכָל מָקוֹם, בְּיָדְךָ לִפְנוֹת אֵלָיו בִּשְׂפָתְךָ וּבִלְשׁוֹנְךָ הַפְּשׁוּטָה בְּצוּרָה חָפְשִׁית בְּיוֹתֵר לְלֹא שׁוּם נֻסָּח מֻקְדָּם, שְׁפֹךְ אֶת נַפְשְׁךָ לְפָנָיו מִקִּירוֹת לִבְּךָ וְסַפֵּר לוֹ אֶת מַכְאוֹבֶיךָ וְהִשְׁתַּפֵּךְ לְפָנָיו. וְאִם הִתְאַפְשֵׁר לְךָ וְשָׁפַכְתָּ לְפָנָיו לִבְּךָ כַּמַּיִם וּדְמָעוֹת זָלְגוּ עֵינֶיךָ - אֵין סָפֵק שֶׁתַּרְגִּישׁ הַרְגָּשָׁה נִפְלָאָה כְּאִלּוּ אֶבֶן נָגֹלָּה מֵעַל לִבְּךָ, וְשׁוּב הַתִּקְוָה וְהַצִּפִיָּה יְחַיּוּ אֶת לִבְּךָ, וְתָשׁוּב נַפְשְׁךָ אֵלֶיךָ בְּהֶמְשֵׁךְ הַהִתְמוֹדְדוּת, וְלֹא תִּקְצַר נַפְשְׁךָ בַּעֲמַל יִסּוּרֶיךָ.<p dir="rtl">
<h3 dir="rtl" id="960_dor_acharon, כד כחן של דמעות">כד. כֹּחָן שֶׁל דְּמָעוֹת</h3><p dir="rtl">
<b>וַי לְאוֹתוֹ יוֹם שֶׁבָּכָה עֵשָׂו עַל שֶׁהִפְסִיד בִּרְכוֹת אָבִיו כִי בִּזְכוּת דְּמָעוֹת אֵלּוּ זָכָה לְמַלְכוּת. (זֹהַר)</b><p dir="rtl">
<b>מַעֲלַת הַמִּתְפַּלֵּל בְּדֶמַע.</b><p dir="rtl">
תַּרְגּוּם לְשׁוֹן הַזֹּהַר <span class="booklinks" onclick="sendBookLink(this)" onmouseover="setBookLinkTitle(this)">(פרשת תרומה ס' הסולם אות תשיג)</span>: וְעַל זֶה כָּתוּב <span class="booklinks" onclick="sendBookLink(this)" onmouseover="setBookLinkTitle(this)">(תהלים ק, ב)</span>: "עִבְדוּ אֶת ה' בְּשִׂמְחָה וְגוֹ'", כִּי צָרִיךְ שֶׁלֹּא לְהַרְאוֹת בָּהּ [בַּתְּפִלָּה) עַצְבוּת. וְאִם תֹּאמַר: אִם כֵּן זֶה, מִי שֶׁהוּא בְּצַעַר וּבְדֹחַק, שֶׁאֵינוֹ יָכוֹל לִשְׂמֹחַ בְּלִבּוֹ, וּמִתּוֹךְ דָּחֲקוֹ יֵשׁ לוֹ לְבַקֵּשׁ רַחֲמִים לִפְנֵי מֶלֶךְ הָעֶלְיוֹן, וְאִם כֵּן - לֹא יִתְפַּלֵּל תְּפִלָּתוֹ כְּלָל וְלֹא יִכָּנֵס בְּעַצְבוּת מַשֶּׁהוּא, שֶׁהֲרֵי אֵינוֹ יָכוֹל לְשַׂמֵּחַ אֶת לִבּוֹ וְלִכְנֹס לְפָנָיו בְּשִׂמְחָה, - מַהוּ הַתִּקּוּן שֶׁיֵּשׁ לָאָדָם הַזֶּה? אֶלָּא וַדַּאי, הֲרֵי לָמַדְנוּ - כָּל הַשְּׁעָרִים נִנְעָלִים וְנִסְגָּרִים, וְשַׁעֲרֵי דְמָעוֹת אֵינָם נִסְגָּרִים, וְאֵין דִּמְעָה אֶלָּא מִתּוֹךְ צַעַר וְעַצְבוּת. וְכָל אֵלּוּ הַמְמֻנִּים עַל הַשְּׁעָרִים, מְשַׁבְּרִים עִקּולֵי הַדְּרָכִים וְהַמַּנְעוּלִים וּמַכְנִיסִים דְּמָעוֹת הָאֵלּוּ, וּתְפִלָּה הַהִיא נִכְנֶסֶת לִפְנֵי הַמֶּלֶךְ הַקָּדוֹשׁ. אָז מָקוֹם הַהוּא [דְּהַיְנוּ הַמַּלְכוּת] יֵשׁ לָהּ לַחַץ מִן הָעַצְבוּת וְהַלַּחַץ שֶׁל אָדָם הַהוּא, כְּמוֹ שֶׁאָמַר <span class="booklinks" onclick="sendBookLink(this)" onmouseover="setBookLinkTitle(this)">(ישעיה סג, ט)</span>: "בְּכָל צָרָתָם לוֹ צָר". כְּשֶׁהַמֶּלֶךְ נִכְנָס אֶל הַמַּטְרוֹנִיטָא וּמוֹצֵא אוֹתָהּ בְּעַצְבוּת, אָז כָּל מַה שֶּׁהִיא רוֹצָה מוֹסֵר בְּיָדֶיהָ, וְאָדָם הַהוּא, אוֹ תְפִלָּה הַהִיא, אֵינָם חוֹזְרִים רֵיקָם, וְהַקָּדוֹשׁ-בָּרוּךְ-הוּא מְרַחֵם עָלָיו. אַשְׁרֵי חֶלְקוֹ שֶׁל אָדָם הַהוּא שֶׁשּׁוֹפֵךְ דְּמָעוֹת לִפְנֵי הַקָּדוֹשׁ-בָּרוּךְ-הוּא בִּתְפִלָּתוֹ.<p dir="rtl">
וְאָמְרוּ בַּזֹּהַר הַקָּדוֹשׁ <span class="booklinks" onclick="sendBookLink(this)" onmouseover="setBookLinkTitle(this)">(שמות דף יב)</span>, וְזֶה לְשׁוֹנוֹ: אָמַר רִבִּי יְהוּדָה, כָּל מִלִּין דְּעָלְמָא תַּלְיָן בִּתְשׁוּבָה וּבִצְלוֹתָא דְּצָלֵי בַּר נָשׁ לְקֻדְשָׁא בְּרִיךְ-הוּא. וְכָל שֶׁכֵּן, מַאן דְּאוֹשִׁיד דִּמְעִין בִּצְלוֹתֵהּ, דְּלֵית לָךְ תַּרְעָא דְּלָא עָאלִין אִנּוּן דִּמְעִין. מַה כְּתִיב <span class="booklinks" onclick="sendBookLink(this)" onmouseover="setBookLinkTitle(this)">(שמות ב, ו)</span>: "וַתִּפְתַּח וַתִּרְאֵהוּ אֶת הַיֶּלֶד", "וַתִּפְתַּח" דָּא שְׁכִינְתָּא דְּקַיָּמָא עֲלַיְהוּ דְּיִשְרָאֵל כְּאִמָּא עַל בְּנִין, וְהִיא פָּתְחָא תָּדִיר בִּזְכוּתְהוֹן דְּיִשְׂרָאֵל. כֵּיוָן שֶׁפָּתְחָה וַתִּרְאֵהוּ אֶת הַיֶּלֶד - "יֶלֶד שַׁעֲשׁוּעִים" <span class="booklinks" onclick="sendBookLink(this)" onmouseover="setBookLinkTitle(this)">(ירמיה לא, יט)</span> - דְּאִנּוּן יִשְׂרָאֵל דְּמִתְחַטְאָן קָמֵי מָארֵיהוֹן בְּכֹלָּא. וּמִיָּד דְּמִתְחַנְנָן קָמֵי קֻדְשָׁא בְּרִיךְ-הוּא הַדְרֵי בִּתְשׁוּבָה וּבָכָאן קָמֵהּ, כְּבָרָא דְּבָכֵי קָמֵי אַבּוֹי. מַה כְּתִיב "וְהִנֵּה נַעַר בֹּכֶה" - כֵּיוָן דְּבָכֵי מִתְבְּרֵי כָל גִּזְרִין בִּישִׁין דְּעָלְמָא. מַה כְּתִיב "וַתַּחְמֹל עָלָיו" - אִתְעַר עֲלוֹי בְּרַחֲמִים וּמְרַחֵם לֵהּ. עַד כָּאן לְשׁוֹנוֹ.<p dir="rtl">
וְכָתַב בְּ"טָהֳרַת הַקֹּדֶשׁ", כִּי מוּבָא בְּשֵׁם רַבֵּנוּ הָאֲרִיזַ"ל, שֶׁאָדָם עַל יְדֵי פְּגַם הַבְּרִית, בֵּין בְּשׁוֹגֵג, בֵּין בְּמֵזִיד, גּוֹרֵם לְהַרְבּוֹת הַטֻּמְאָה בִּמְאֹד מְאֹד, רַחֲמָנָא לִצְלָן, וּמוֹרִיד בְּכָל פַּעַם הַרְבֵּה נִיצוֹצוֹת קְדוֹשׁוֹת בֵּין הַחִיצוֹנִים עַל יְדֵי פְּגַם הַבְּרִית.<p dir="rtl">
וְלָכֵן, מוּבָא בְּסִפְרֵי קֹדֶשׁ, שֶׁאִם אָדָם מוֹרִיד דְּמָעוֹת מֵעֵינָיו עַל זֶה הַפְּגָם, אָז עַל יְדֵי כָּל דֶּמַע מַעֲלֶה עִמּוֹ בְּכָל פַעַם טִפָּה אַחַת. וּבְכָל דֶּמַע שֶׁיּוֹצֵא מֵעֵינָיו, מְבַטֵּל מִמֶּנּוּ טִפָּה. וְכֵן מוּבָא בַּסֵּפֶר הַקָּדוֹשׁ "אוֹר פְּנֵי מֹשֶׁה" <span class="booklinks" onclick="sendBookLink(this)" onmouseover="setBookLinkTitle(this)">(פר' ויקרא)</span>, אֲשֶׁר יָדוּעַ כִּי כָל דְּבָרָיו הֵמָּה מֵהִתְגַּלּוּת הָאַלְשֵיךְ הַקָּדוֹשׁ אֲשֶׁר נִתְגַּלָּה אֵלָיו וְלָמַד עִמּוֹ.<p dir="rtl">
וְכַמּוּבָא בַּסִּדּוּר הַקָּדוֹשׁ שֶׁל ר' מֹשֶׁה קוֹרְדִיבֵרוֹ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(בשערי תחנה)</span>, שֶׁבְּאִם אָדָם בּוֹכֶה וּמוֹרִיד דְּמָעוֹת עַל צַעַר הַשְּׁכִינָה, שֶׁאָדָם גּוֹרֵם בַּחֲטָאָיו, אָז הַקָּדוֹשׁ-בָּרוּךְ-הוּא סוֹפְרָן. כִּי הַקָּדוֹשׁ-בָּרוּךְ-הוּא, כִּבְיָכוֹל, מוֹרִיד דְּמָעוֹת בְּכָל יוֹם עַל צַעַר הַשְּׁכִינָה, וְהַקָּדוֹשׁ-בָּרוּךְ-הוּא סוֹפֵר: כָּךְ וְכָךְ דְּמָעוֹת הוֹרַדְתִּי מִיּוֹם הַחֻרְבָּן עַל צַעַר שְׁכִינַת עֻזִּי, וּפְלוֹנִי וּפְלוֹנִי הָיָה שֻׁתָּפִי וְהוֹרִיד כָךְ וְכָךְ דְּמָעוֹת עַל זֶה. וּבִפְרָט אַחַר חֲצוֹת לַיְלָה, שֶׁאָז הַזְּמַן לְאֵלּוּ הַדְּמָעוֹת בְּיוֹתֵר [וְעַיֵּן בַּסִּדּוּר הַקָּדוֹשׁ הַנִּזְכַּר לְעֵיל].<p dir="rtl">
וּבְסֵפֶר "רֵאשִׁית חָכְמָה" <span class="booklinks" onclick="sendBookLink(this)" onmouseover="setBookLinkTitle(this)">(שער הקדושה)</span> מְבָאֵר לָמָּה דִּמְעוֹת הָעֵינַיִם הֵמָּה תִּקּוּן לַיְסוֹד שֶׁפָּגַם - מִפְּנֵי שֶׁעַל יְדֵי שֶׁפָּגַם בַּבְּרִית, מַתִּישׁ כֹּחַ הָרְאוּת בַּגַּשְׁמִי, וְכֵן הוּא בָּרוּחְנִי. וּכְשֶׁאָדָם מוֹרִיד דְּמָעוֹת, גַּם כֵּן מַחֲלִישׁ הָרְאוּת, לָכֵן בָּא זֶה וּמְתַקֵּן וּמְכַפֵּר עַל זֶה.<p dir="rtl">
וְעוֹד טַעַם לָזֶה - כִּי עִקַּר פְּגַם הַיְסוֹד נִמְשָׁךְ מִפְּגַם הָעֵינַיִם, כִּי עַיִן רוֹאָה וְלֵב חוֹמֵד, וְאָמְרוּ רַבּוֹתֵינוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(סוטה ח)</span>: אֵין יֵצֶר הָרָע שׁוֹלֵט אֶלָּא בַּמֶּה שֶׁעֵינָיו רוֹאוֹת. וְאֵלוּ הַמַּרְאוֹת מִתְלַבְּשִׁים לְפָנָיו לְהַחֲטִיאוֹ, בֵּין בְּהָקִיץ וּבֵין בַּחֲלוֹם, רַחֲמָנָא לִצְלָן. וְהַקְּלִפּוֹת מַזְמִינִים לְפָנָיו תָּמִיד כָּל מִינֵי רְאִיּוֹת וְהִסְתַּכְּלוּת רָעוֹת. לָכֵן, כְּמוֹ שֶׁרֵאשִׁית הַפְּגָם הוּא בָּעֵינַיִם, וְכֵן הָיָה הַחֵטְא הָרִאשׁוֹן שֶׁל אָדָם הָרִאשׁוֹן בִּרְאוּת הָעֵינַיִם, דִּכְתִיב <span class="booklinks" onclick="sendBookLink(this)" onmouseover="setBookLinkTitle(this)">(בראשית ג, ו)</span>: "וַתֵּרֶא הָאִשָּׁה וְגוֹ' וְכִי תַאֲוָה הוּא לָעֵינַיִם", וּמִשָּׁם נִמְשָׁךְ כָּל הַחֻרְבָּן וְכָל הַיֵּצֶר וְכָל הַצָּרוֹת שֶׁבָּעוֹלָם עַד בִּיאַת הַמָּשִׁיחַ. לָכֵן, רֵאשִׁית תִּקּוּן הָאָדָם - לְהוֹרִיד דְּמָעוֹת מֵעֵינָיו, וְזֶה הַתְחָלַת תִּקּוּן הָעֵינַיִם. וּלְבַד מִזֶּה - שֶׁלֹּא לִפְגֹּם אֶת עֵינָיו בִּרְאִיּוֹת וְהִסְתַּכְּלוּת אֲסוּרוֹת, שֶׁזֶה מִמֵּילָא מְחֻיָּב לַעֲשׂוֹת, כִּי בְאִם לֹא כֵן - נִקְרָא רָשָׁע וַעֲבַרְיָן.<p dir="rtl">
וְעַל יְדֵי שְׁבִירַת לִבּוֹ וּנְמִיכַת רוּחוֹ, בְּצֵרוּף בְּכִיָּה, נִבְקְעוּ מַעֲיָנוֹת וּתְהוֹמוֹת, וּמַעֲלֶה מִשָּׁם נִיצוֹצֵי קֹדֶשׁ. וְהִנֵּה, גַּם מִי שֶׁלִּבּוֹ אָטוּם וְסָתוּם, וּמִקַּשְׁיוּת עָרְפַּת הַלֵּב שֶׁבְּקִרְבּוֹ אִי אֶפְשָׁר לוֹ לְהוֹרִיד דְּמָעוֹת מֵעֵינָיו, יִשְׁבֹּר לִבּוֹ וְיִצְעַק לִפְנֵי ה', כְּדִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(תהלים לד, יח)</span>: "צָעֲקוּ וַה' שָׁמֵעַ", שֶׁצְּעָקָה הוּא תִּקּוּן הַיְסוֹד. וּכְתִיב <span class="booklinks" onclick="sendBookLink(this)" onmouseover="setBookLinkTitle(this)">(שם, יט)</span>: "קָרוֹב ה' לְנִשְׁבְּרֵי לֵב וְגוֹ'", כִּי גְדוֹלִים נְמוּכֵי רוּחַ לִפְנֵי ה'. וְאִם מְשַׁבֵּר לִבּוֹ לִפְנֵי ה' בְּקוֹל בְּכִיּוֹת, הֲגַם שֶׁאִי אֶפְשָׁר לוֹ לְהוֹרִיד דְּמָעוֹת, כִּי יֶשְׁנָם אֲנָשִׁים שֶׁאִי אֶפְשָׁר לָהֶם לְהוֹרִיד דְּמָעוֹת מֵחֻלְשׁוֹת עֵינַיִם שֶׁלָּהֶם, אָז נֶאֱמַר עָלָיו: כִּי אַתָּה שׁוֹמֵעַ קוֹל בְּכִיּוֹת, הֲגַם קוֹל בְּלֹא דִּמְעָה, כִּי הַקָּדוֹשׁ-בָּרוּךְ-הוּא יוֹדֵעַ שֶׁרוֹצֶה לְהוֹרִיד דְּמָעוֹת, רַק שֶאֵינוֹ יָכוֹל, הֵן מִטִּבְעוֹ וְהֵן מֵחֻלְשׁוֹת הָרְאוּת שֶׁסַּכָּנָה הוּא לוֹ, וְאֵין הַקָּדוֹשׁ-בָּרוּךְ-הוּא בָּא בִּטְרוֹנְיָא עִם בְּרִיּוֹתָיו.<p dir="rtl">
אֲבָל אַשְׁרֵי מִי שֶׁיָּכוֹל לְהוֹרִיד דְּמָעוֹת מֵעֵינָיו מֵאֵין הֲפוּגוֹת. וְגַם אִם הָאָדָם מְבַקֵּשׁ מֵה' - מְסַיְּעִין לוֹ עַל זֶה מִן הַש?ָמַיִם לְהוֹרִיד תָּמִיד דְּמָעוֹת, וְגַם יְבַקֵּשׁ מֵה' שֶׁלֹּא יַזִּיקוּ לוֹ אֵלּוּ הַדְּמָעוֹת לְעֵינָיו.<p dir="rtl">
<h3 dir="rtl" id="960_dor_acharon, כה תועלת תפלת אם על בניה">כה. תּוֹעֶלֶת תְּפִלָּת אֵם עַל בָּנֶיהָ</h3><p dir="rtl">
<b>וְתָמִיד תְּהֵא תְּפִלַּת הָאָב וְהָאֵם שְׁגוּרָה בְּפִיהֶם לְהִתְפַּלֵּל עַל בְּנֵיהֶם שֶׁיִּהְיוּ לוֹמְדֵי תּוֹרָה צַדִּיקִים וּבַעֲלֵי מִדּוֹת טוֹבוֹת <span class="booklinks" onclick="sendBookLink(this)" onmouseover="setBookLinkTitle(this)">(מִשְׁנָה בְּרוּרָה)</span></b><p dir="rtl">
אִיתָא בְּתָנָא דְּבֵי אֵלִיָּהוּ: מַעֲשֶׂה בְּכֹהֵן אֶחָד שֶׁהָיָה יְרֵא שָׁמַיִם בַּסֵּתֶר, וְכָל מַעֲשָׂיו הַטּוֹבִים שֶׁהָיָה עוֹשֶׂה, הָיָה עוֹשֶׂה בַּסֵּתֶר. וְהָיָה לוֹ עֲשָׂרָה בָּנִים מֵאִשָּׁה אַחַת, שִׁשָּׁה זְכָרִים וְאַרְבַּע נְקֵבוֹת. וּבְכָל יוֹם וָיוֹם הָיָה מִתְפַּלֵּל וּמִשְׁתַּטֵּחַ וּמְבַקֵּשׁ רַחֲמִים וּמְלַחֵךְ בִּלְשׁוֹנוֹ עָפָר, כְּדֵי שֶׁלֹּא יָבוֹא אֶחָד מֵהֶן לִידֵי עֲבֵרָה וְלִידֵי דָּבָר מְכֹעָר. אָמְרוּ, לֹא יָצָאת אוֹתָהּ שָׁנָה שְׁלֵמָה עַד שֶׁבָּא עֶזְרָא, וְהֶעֱלָה הַקָּדוֹשׁ בָּרוּךְ הוּא עַל יָדוֹ אֶת יִשְׂרָאֵל מִבָּבֶל, וְהֶעֱלָה אֶת אוֹתוֹ כֹּהֵן. וְלֹא נִכְנַס אוֹתוֹ כֹּהֵן לְעוֹלָמוֹ [לֹא נִפְטַר] עַד שֶׁרָאָה כֹּהֲנִים גְּדוֹלִים וּפִרְחֵי כְּהֻנָּה מִבָּנָיו עַד חֲמִשִּׁים שָׁנָה, וְאַחַר כָּךְ נִכְנַס לְעוֹלָמוֹ. וְעָלָיו הוּא אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים לז, ג)</span>: "בְּטַח בַּה' וַעֲשֵׂה טוֹב", וּכְתִיב <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה כו, ד)</span>: "בִּטְחוּ בַה' עֲדֵי עַד", שֶׁשְּׁנֵי עוֹלָמוֹת שֶלּוֹ, שֶׁנֶּאֱמַר (שָׁם)" "כִּי בְּיָהּ ה' צוּר עוֹלָמִים", עַיֵּן שָׁם. וְהַכַּוָּנָה - שֶׁמִּי שֶׁמִּשְׁתַּטֵּחַ לַה' וּמַשְׁלִיךְ כָּל בִּטְחוֹנוֹ עָלָיו, וּמְבַקֵּשׁ רַחֲמִים שֶׁיִּהְיוּ בָּנָיו הוֹלְכִים בְּדֶרֶךְ הַתּוֹרָה וְהַיִּרְאָה - הַקָּדוֹשׁ בָּרוּךְ הוּא עוֹזְרוֹ שֶׁיִּהְיֶה לוֹ מֵהֶם גַּם כָּבוֹד וּגְדֻלָּה בָּעוֹלָם הַזֶּה, מִלְּבַד שְׂכָרוֹ הַגָּדוֹל הַצָּפוּן לוֹ לָעוֹלָם הַבָּא.<p dir="rtl">
וְתָמִיד תִּהְיֶה תְּפִלַּת הָאָב וְהָאֵם שְׁגוּרָה בְּפִיהֶם לְהִתְפַלֵּל עַל בְּנֵיהֶם שֶׁיִּהְיוּ לוֹמְדֵי תּוֹרָה וְצַדִּיקִים וּבַעֲלֵי מִדּוֹת טוֹבוֹת. וִיכַוֵּן מְאֹד בְּבִרְכַּת 'אַהֲבָה רַבָּה' וּבְבִרְכַּת הַתּוֹרָה, בְּשָׁעָה שֶׁאוֹמְרִים 'וְנִהְיֶה אֲנַחְנוּ וְצֶאֱצָאֵינוּ', וְכֵן כְּשֶׁאוֹמֵר בְּ'וּבָא לְצִיּוֹן גּוֹאֵל' - 'לְמַעַן לֹא נִיגַע לָרִיק וְלֹא נֵלֵד לַבֶּהָלָה'.<p dir="rtl">
כְּשֶׁהֵבִיאוּ לִפְנֵי הֶ"חָפֵץ חַיִּים" אֶת סֵפֶר הַתְּהִלִּים הַיָּשָן שֶׁל אִמּוֹ הַצִּדְקָנִית, הִתְרַגֵּשׁ וּבָכָה, וְאָמַר: אַתֶּם יוֹדְעִים כַּמָּה דְּמָעוֹת אִמִּי שָׁפְכָה לִפְנֵי הַקָּדוֹשׁ בָּרוּךְ הוּא עַל הַסֵּפֶר תְּהִלִּים הַזֶּה שֶׁהַבֵּן שֶׁלָּהּ יִהְיֶה 'עֶרְלִיכֶער אִיד'..[יְהוּדִי כָּשֵׁר]<p dir="rtl">
הַגָּאוֹן ר' אֱלִיעֶזֶר מְנַחֵם שַׁךְ שליט"א אָמַר: כְּדֵי שֶׁסֵּפֶר יַצְלִיחַ וְיִתְקַבֵּל בַּצִּבּוּר, צָרִיךְ זְכוּת מְיֻחֶדֶת, וְלִפְעָמִים בִּזְכוּת הַדְּמָעוֹת וְהַתְּפִלּוֹת שֶׁל הָאֵם.<p dir="rtl">
הַ"קְהִלּוֹת יַעֲקֹב" זצ"ל הָיָה אוֹמֵר, שֶׁלִּפְעָמִים רוֹאִים שֶׁבְּבַיִת פָּשׁוּט בְּיוֹתֵר יוֹצֵא תַּלְמִיד חָכָם וְצַדִּיק, וְזֶהוּ מֵחֲמַת שֶׁאֵיזוֹ סַבְתָּא שֶׁלּוֹ שָׁפְכָה לִבָּהּ בִּתְפִלּוֹת וּבִדְמָעוֹת שֶׁתִּזְכֶּה לְבָנִים תַּלְמִידֵי חֲכָמִים. וְאִם זֶה לֹא עָזַר לַבָנִים - הֲרֵי זֶה עוֹזֵר לַנְּכָדִים. וּבַדּוֹר הָרִאשׁוֹן שֶׁל הַסַּבְתָּא, שֶׁלֹּא רָאוּ אֶת הַנְּכָדִים, חוֹשְׁבִים מִתּוֹךְ רְאִיָּה קְצָרָה שֶׁהַתְּפִלּוֹת שֶׁל הַסַּבְתָּא הָלְכוּ לְאִבּוּד וּלְבַטָּלָה, חַס וְחָלִילָה, וּלְבַסּוֹף מִתְבָּרֵר, שֶׁשּׁוּם תְּפִלָּה לֹא חוֹזֶרֶת רֵיקָם - אִם לֹא עֲבוּרוֹ, אָז עֲבוּר בָּנָיו וּנְכָדָיו. וְעַיֵּן עוֹד בְ"חַיֵּי עוֹלָם" <span class="booklinks" onclick="sendBookLink(this)" onmouseover="setBookLinkTitle(this)">(ח"א פֶּרֶק כח)</span>.<p dir="rtl">
וּמְסֻפָּר עוֹד בְּאִשָּׁה תְּמִימָה שֶׁבָּאָה לִפְנֵי אַדְמוֹ"ר מְפֻרְסָם וּבִקְּשָׁה מִמֶּנּוּ שֶׁיְּבָרְכָהּ שֶׁתִּזְכֶּה לְבֵן כְּמוֹתוֹ. תֵּכֶף פָּשַׁט הָאַדְמוֹ"ר אֶת כּוֹבָעוֹ וְאָמַר לָהּ: וְכִי רְצוֹנֵךְ לְהִסְתַּפֵּק בִּבְרָכָה לְבַד - לֹא, זֶה אֵינוֹ מַסְפִּיק! אִמִּי ע"ה מִלְּאָה כּוֹבַע כָּזֶה בִּדְמָעוֹת שָׁלִישׁ לִזְכּוֹת בְּבֵן יְרֵא שָמַיִם, עֲשִׂי כֵּן וְתִזְכִּי.<p dir="rtl">
אוֹמְרִים בְּשֵׁם הַחֲזוֹן אִישׁ זצ"ל, שֶׁאָסוּר לְהַנְהָלַת יְשִׁיבָה לְזַלְזֵל בְּשׁוּם בַּחוּר כִּי לְעוֹלָם אֵינֶנּוּ יוֹדְעִים מֵהֵיכָן יִצְמַח גְּדוֹל הַדּוֹר אִם מִתְּפִלָּה שֶׁל אִמָּא אוֹ מִדִּמְעָה שֶׁל סַבְתָּא.. <span class="booklinks" onclick="sendBookLink(this)" onmouseover="setBookLinkTitle(this)">(תּוֹלְדוֹת יַעֲקֹב עַמּוּד קיח)</span><p dir="rtl">
<b>חִידָה פִּלְאִית - מַהְפָּךְ בְּתַלְמִיד לְלֹא סִבָּה מְיֻחֶדֶת הַנִּרְאֵית לָעַיִן <span class="booklinks" onclick="sendBookLink(this)" onmouseover="setBookLinkTitle(this)">(מִסֵּפֶר הִתְחַזְּקוּת בִּתְפִלָּה לַה')</span></b><p dir="rtl">
תְּפִלָּתָהּ שֶׁל אֵם מֵעֹמֶק הַלֵּב עוֹשָׂה פֵּרוֹת וּפֵירֵי פֵּרוֹת. הַמְחַנְּכִים הָעוֹמְדִים עַל מִשְׁמַר הַחִנּוּךְ כְּשֶׁיָּדָם עַל הַדֹּפֶק, רוֹאִים וּמִשְׁתּוֹמְמִים כַּאֲשֶׁר צוֹרֵב פְּלוֹנִי נִכְנֶסֶת בְּלִבּוֹ חַשְׁקוּת הַתּוֹרָה, לְלֹא כָּל סִבָּה מְיֻחֶדֶת הַנִּרְאֵית לָעַיִן וְהוּא הוֹפֵךְ לְ"מַתְמִיד", תּוֹךְ שֶׁהוּא מַשְׁאִיר אֶת חֲבֵרָיו בְּנֵי גִּילוֹ מֵאֲחוֹרָיו בְּהִתְקַדְּמוּתוֹ הָרַבָּה.<p dir="rtl">
הִתְיַחֵס לְכָךְ מָרָן הַ"חֲזוֹן אִישׁ" כַּאֲשֶׁר שְׁאָלוּהוּ עַל חִידָה פִּלְאִית זוֹ, וְכָךְ עָנָה לְאוֹתוֹ שׁוֹאֵל:<p dir="rtl">
"דַּע לְךָ! כִּי זְכֻיּוֹת רַבּוֹת עוֹמְדוֹת, יִתָּכֵן שֶׁבַּחוּר שֶׁאֵינוֹ בַּעַל כִּשְׁרוֹן, מִתְאַמֵּץ וּמִשְׁתַּדֵּל וּמַצְלִיחַ, וְזֹאת בִּזְכוּת אִמָּא אוֹ סַבְתָּא אוֹ אֲפִלּוּ אֵם סַבְתָּא שֶׁבְּעֵת הַדְלָקַת נֵרוֹת שַׁבָּת הִתְפַּלְּלָה מִקִּירוֹת לִבָּהּ, וְאַף הִזִּילָה דְּמָעוֹת חַמּוֹת עַל לֶחְיָהּ, שֶׁיִּהְיוּ לָהּ צֶאֱצָאִים הַלּוֹמְדִים תּוֹרָה וְעוֹלִים בְּמַעֲלוֹת אוֹר הַתּוֹרָה. - אוֹתָהּ דִּמְעָה שֶׁל אִמּוֹ זְקֶנְתּוֹ, הִיא שֶׁעָמְדָה לְאוֹתוֹ צוֹרֵב צָעִיר, שֶׁיִּזְכֶּה לִהְיוֹת גָּדוֹל בַּתּוֹרָה".<p dir="rtl">
<b>תְּפִלָּה לְאֵם עַל בְּנָהּ - לְהַחֲזוֹן אִישׁ</b><p dir="rtl">
הַ"חֲזוֹן אִישׁ" חִבֵּר נֻסַּח תְּפִלָּה לְאֵם עַל בְּנָהּ, אוֹתוֹ תֹּאמַר בְּבִרְכַּת "שְׁמַע קוֹלֵנוּ" בִּתְפִלַּת "שְׁמוֹנֶה עֶשְׂרֵה" <span class="booklinks" onclick="sendBookLink(this)" onmouseover="setBookLinkTitle(this)">(אִגְרוֹת חֲזוֹן אִישׁ ע"ד)</span>:<p dir="rtl">
"יְהִי רָצוֹן מִלְּפָנֶיךָ ה' אֱלֹקַי וֵאלֹקֵי אֲבוֹתַי שֶׁתְּרַחֵם עַל בְּנִי.. וְתַהֲפֹךְ אֶת לְבָבוֹ לְאַהֲבָה וּלְיִרְאָה אֶת שְׁמֶךָ, וְלִשְׁקֹד בְּתוֹרָתְךָ הַקְּדוֹשָׁה, וְתָסִיר מִלְּפָנָיו כָּל הַסִּבּוֹת הַמּוֹנְעוֹת אוֹתוֹ מִשְּׁקִידַת תּוֹרָתְךָ הַקְּדוֹשָׁה, וְתָכִין אֶת כָּל הַסִּבּוֹת הַמְּבִיאוֹת לְתוֹרָתְךָ הַקְּדוֹשָׁה"..<p dir="rtl">
<h3 dir="rtl" id="960_dor_acharon, כו למה דומים אנחנו?!">כו. לְמָה דּוֹמִים אֲנַחְנוּ?!</h3><p dir="rtl">
חָשַׁבְתִּי לְמָה אָנוּ דּוֹמִים בַּהִתְרַשְּׁלוּת מִלְּקִיחַת הָאֹשֶׁר הַגָּדוֹל הַנִּקְרָא "תְּפִלָּה", לְאָדָם בֶּן עֲשִׁירִים הַלּוֹקֶה בְּמַחֲלַת הַשִּׁכְחָה [כַּמָּצוּי הַיּוֹם הַרְבֵּה בְּדוֹרֵנוּ רַחְמָנָא לִצְלַן] וְשׁוֹכֵחַ הוּא שֶׁיֵּשׁ לוֹ אָב שֶׁיָּכוֹל לִתֵּן לוֹ מָמוֹן כְּפִי הַצָּרִיךְ לוֹ, וּכְשֶׁנִּצְרָךְ הוּא לִדְבַר מָה מְמַשְׁמֵשׁ בְּכִיסוֹ וְרוֹאֶה שֶׁאֵין לוֹ כֶּסֶף כְּדֵי לִקְנוֹת אֶת הִצְטָרְכוּתוֹ וְשׁוֹכֵחַ הוּא הֵיכָן כַּסְפּוֹ, וּבְכֵן מְהַלֵּךְ הוּא בֵּין הָאֲנָשִׁים וּמְבַקֵּשׁ מֵהֶם צְדָקָה וָחֶסֶד שֶׁיַּעַזְרוּ לוֹ וְיִסְעֲדוּהוּ לִקְנוֹת אֹכֶל וּמָזוֹן, נִגָּשׁ אֵלָיו חֲבֵרוֹ וְאוֹמֵר לוֹ יוֹדֵעַ אַתָּה שֶׁיֵּשׁ לְךָ אָב רַחְמָן שֶׁמּוּכָן לַעֲזֹר לְךָ בְּכָל לִבּוֹ, עוֹנֶה לוֹ בֶּן הֶעָשִׁיר, בֶּאֱמֶת מוֹדֶה אֲנִי לְךָ שֶׁהִזְכַרְתַּנִי וְהִצַּלְתַּנִי מִבּוּשָׁה שֶׁל קִבּוּץ נְדָבָה.<p dir="rtl">
לְמָחֳרָת שׁוּב חוֹזֵר הַדָּבָר עַל עַצְמוֹ שׁוֹכֵחַ בֶּן הֶעָשִׁיר מֵאָבִיו וּמְקַבֵּץ נְדָבוֹת וְשׁוּב מַזְכִּירוֹ רֵעֵהוּ עַל אָבִיו וְכֵן הָלְאָה.<p dir="rtl">
כֵּן אֲנַחְנוּ, אָמְנָם מַאֲמִינִים בְּנֵי מַאֲמִינִים אָנוּ אֶלָּא שֶׁכֹּחַ הַהֶרְגֵּל מַשְׁכִּיחַ מֵאִתָּנוּ אֶת הַנֶּכֶס הַיָּקָר הַנִּמְצָא תַּחַת יָדֵינוּ, וּבְכָל פַּעַם הוֹלְכִים אָנוּ לְקַבֵּץ נְדָבוֹת וּלְבַקֵּשׁ יְשׁוּעָה מִבָּשָׂר וָדָם שׁוֹכְחִים אָנוּ שֶׁיֵּשׁ לָנוּ אָב רַחְמָן מָצוּי אֶצְלֵנוּ תָּמִיד, וּבְכָל פַּעַם יֵשׁ בְּאֶפְשָׁרותֵנוּ לְבַקֵּשׁ מִמֶּנּוּ כָּל צְרָכֵינוּ, וּלְמַעֲשֶׂה רַבּוֹתֵינוּ כְּבָר נִסְּחוּ לָנוּ בְּנֻסַּח הַתְּפִלָּה מִגְוָן גָּדוֹל שֶׁל בַּקָשׁוֹת כָּל צְרָכֵינוּ אֶלָּא מַה שֶּׁיִּצְרֵנוּ הָרָע עוֹבֵד בְּחָכְמָה, וְכֹה מַעֲשָׂיו:<p dir="rtl">
כְּשֶׁנִּמְצָא הָאָדָם בְּבִרְכַּת "רְפָאֵנוּ" מַטְרִידוֹ הַיֵּצֶר הָרָע עַל פַּרְנָסָתוֹ שֶׁהִנּוֹ בְּדֹחַק וּמַעֲלֶה לוֹ עֵצוֹת בַּתְּפִלָּה לַעֲשׂוֹת כָּךְ וְכָךְ, וּכְשֶׁהוּא בְּבִרְכַּת "בָּרְכֵנוּ" שֶׁזֶּה זְמַן בַּקָּשַׁת הַפַּרְנָסָה מַטְרִידוֹ לַחְשֹׁב עַל חוֹלֶה שֶׁיֵּשׁ לוֹ בְּבֵיתוֹ אוֹ עַל חָלְיוֹ שֶׁלּוֹ עַצְמוֹ וּמְבַלְבְּלוֹ כְּדֵי שֶׁלֹּא יְכַוֵּן, וְאִלּוּ הָיָה הָאָדָם קְצָת חָכָם הָיָה אוֹמֵר לְעַצְמוֹ לָמָּה בְּבִרְכַּת "רְפָאֵנוּ" אֲנִי נִזְכָּר בִּבְעָיוֹת פַּרְנָסָה, הֲלֹא אֶת בְּעָיוֹת פַּרְנָסָתִי אַמְתִּין מִלַּחְשֹׁב עֲלֵיהֶם עַד בִּרְכַּת "בָּרְכֵנוּ" הַסְּמוּכָה. וּכְמוֹ כֵן יֹאמַר לְעַצְמוֹ לָמָה אֲנִי נִזְכָּר בְּצֹרֶךְ הָרְפוּאָה בְּבִרְכַּת "בָּרְכֵנוּ" הֲלֹא יֵשׁ לִי הִזְדַּמְּנוּת לַחְשֹׁב עָלֶיהָ בְּבִרְכַּת "רְפָאֵנוּ" וּלְבַקֵּשׁ שָׁם עָלֶיהָ.<p dir="rtl">
וְיָכוֹל הָאָדָם בְּעֶצֶם לְהַכְנִיס אֶת כָּל הַמַּחְשָׁבוֹת הַטּוֹרְדוֹת אוֹתוֹ כִּרְפוּאָה, פַּרְנָסָה, גְּאֻלָּה, הַצָּלָה מֵאוֹיְבָיו וְכוּ', לַחְשֹׁב עַל כֻּלָּם בִּתְפִלַּת שְׁמוֹנֶה עֶשְׂרֵה אֶלָּא רַק שֶׁיַּחְשֹׁב עַל כָּל דָּבָר בְּבִרְכָּתוֹ הַמַּתְאִימָה לוֹ וְשָׁם יְבַקֵּשׁ רַחֲמִים מִבַּעַל הָרַחֲמִים שֶׁיְּרַחֵם עָלָיו.<p dir="rtl">
<h3 dir="rtl" id="960_dor_acharon, כז התפלה מנעימה גם בתנאי חיים קשים מנשא">כז. הַתְּפִלָּה מַנְעִימָה גַּם בִּתְנָאֵי חַיִּים קָשִׁים מִנְּשֹׂא</h3><p dir="rtl">
<b>"אַל יַבְטִיחֲךָ יִצְרְךָ שֶׁהַשְּׁאוֹל בֵּית מָנוֹס לְךָ, שֶׁעַל כָּרְחֲךָ אַתָּה נוֹצָר, וְעַל כָּרְחֲךָ אַתָּה נוֹלָד, וְעַל כָּרְחֲךָ אַתָּה חַי, וְעַל כָּרְחֲךָ אַתָּה מֵת, וְעַל כָּרְחֲךָ אַתָּה עָתִיד לִתֵּן דִּין וְחֶשְׁבּוֹן לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא" <span class="booklinks" onclick="sendBookLink(this)" onmouseover="setBookLinkTitle(this)">(מִשְׁנָה אָבוֹת פ"ד כ"ב)</span></b><p dir="rtl">
נִתְבּוֹנֵן לְמִי מֻפְנֵית אִמְרָה זוֹ: "שֶׁעַל כָּרְחֲךָ אַתָּה חַי" - הַאִם לְאָדָם שֶׁטּוֹב לוֹ? הַאִם לְאָדָם שֶׁבְּרִיאוּתוֹ תְּקִינָה, פַּרְנָסָתוֹ תְּקִינָה, מַצַּב מִשְׁפַּחְתּוֹ תָּקִין, וְהַשַּׁלְוָה וְהָרֹגַע מַקִּיפִים אוֹתוֹ מִכָּל צַד?! הֲלֹא לְאָדָם כָּזֶה אֵין צֹרֶךְ לַמִּשְׁנָה לְצַוּוֹת עָלָיו בְּ"עַל כָּרְחֲךָ אַתָּה חַי".<p dir="rtl">
בְּהֶכְרֵחַ אִם כֵּן לוֹמַר, שֶׁאִמְרָה זוֹ מֻפְנֵית לְאָדָם שֶׁקָּץ בְּחַיָּיו, הָאַכְזָבוֹת מְמַלְּאִים לוֹ אֶת חֲלַל עוֹלָמוֹ, עוֹלָמוֹ חָשוּךְ עָלָיו, וּמְקֻיָּם בּוֹ "בַּבֹּקֶר תֹּאמַר מִי יִתֵּן עֶרֶב וּבָעֶרֶב תֹּאמַר מִי יִתֵּן בֹּקֶר", הֵן מֵחֲמַת שִׁעֲמוּם, הֵן מֵחֲמַת הַרְגָּשַׁת חֹסֶר סִפּוּק נוֹרָא מִכָּל עֲמָלוֹ אֲשֶׁר הוּא עָמֵל תַּחַת הַשֶּׁמֶשׁ, וְהֵן מֵחֲמַת הָעֶצֶב וְהַמָּרָה שְׁחֹרָה הַמִּשְׁתַּלֶּטֶת עַל הָאָדָם מִיִּסּוּרָיו הָרַבִּים.<p dir="rtl">
לְאֶחָד כָּזֶה בָּאָה הַמִּשְׁנָה לוֹמַר "שֶׁעַל כָּרְחֲךָ אַתָּה חַי"! גַּם אִם אֵין לְךָ חֵשֶׁק לִחְיוֹת וְהָיִיתָ מַעֲדִיף לָמוּת כְּבָר כַּמָּה פְּעָמִים מֵאֲשֶׁר לְהַמְשִׁיךְ לִחְיוֹת בַּמַּצָּב שֶׁהִנְּךָ בוֹ - דַּע! כִּי בְּעַל כָּרְחֲךָ אַתָּה חַי, וְאֵין הַחַיִּים שֶׁל הָאָדָם תְּלוּיִים בִּרְצוֹנוֹ אִם רוֹצֶה בָּהֶם אוֹ לֹא.<p dir="rtl">
וְלֹא עוֹד, אֶלָּא גַּם מוֹדִיעָה הַמִּשְׁנָה לָאָדָם: דַּע! "אַל יַבְטִיחֲךָ יִצְרְךָ שֶׁהַשְּׁאוֹל בֵּית מָנוֹס לְךָ" - אַל תַּחְשֹׁב שֶׁבְּכָךְ שֶׁאָדָם מֵת, גּוֹמֵר מֵחַיָּיו וְנִכְנָס לְקִבְרוֹ, הִגִּיעַ בְּכָךְ לְמָנוֹס וּלְרֹגַע, כִּי בְּאִם לֹא מִלֵּא תַּפְקִידוֹ טֶרֶם בּוֹאוֹ לְקִבְרוֹ, יִצְטָרֵךְ שׁוּב לָבוֹא לָעוֹלָם חֲזָרָה לְמַלְּאוֹת תַּפְקִידוֹ, וְלֹא יוֹעִיל לוֹ כְּלָל בְּכָךְ שֶׁיִּבְרַח מִתַּפְקִידוֹ עַל יְדֵי יְרִידָתוֹ לִשְׁאוֹל, כִּי בְּ"עַל כָּרְחֲךָ אַתָּה נוֹצָר וְעַל כָּרְחֲךָ אַתָּה נוֹלָד", וְאִם כֵּן, בְּעַל כָּרְחֲךָ תִּוָּצֵר מֵחָדָשׁ וְתִוָּלֵד מֵחָדָשׁ וְתִחְיֶה מֵחָדָשׁ, בֵּין אִם תִּרְצֶה בְּכָךְ בֵּין אִם לֹא תִּרְצֶה בְּכָךְ.<p dir="rtl">
וּבְכָךְ עֵצָה טוֹבָה קָא מַשְׁמָע לַן, שֶׁכְּדַאי לְךָ לַחְשֹׁב בְּכָל מַצָּב שֶׁאַתָּה נִמְצָא כֵּיצָד לִפְתֹּר אֶת הַבְּעָיוֹת וְלֹא כֵּיצַד לִבְרֹחַ מֵהֶם, כֵּיוָן שֶׁהַבְּעָיוֹת שֶׁאַתָּה נָתוּן בָּהֶם הֵם הֵמָּה הַנְּתוּנִים שֶׁרוֹצֶה ה' שֶׁדַּוְקָא עִמָּהֶם תְּמַלֵּא אֶת תַפְקִידְךָ, וְלָכֵן אַל תִּתְחַמֵּק מֵהֶם, כִּי לֹא תּוּכַל לְהִתְחַמֵּק מֵהֶם, כִּי גַּם אִם תִּשְׁלַח יָד בְּנַפְשְׁךָ וּתְזָרֵז אֶת בִּיאָתְךָ לַשְּׁאוֹל - דַּע, כִּי אֵין הַשְּׁאוֹל בֵּית מָנוֹס לְךָ, וְתִהְיֶה נִרְדָּף לְמַלֵּא תַּפְקִידְךָ בְּאוֹתָם נְתוּנִים, בְּכָךְ שֶׁבְּעַל כָּרְחֲךָ תִּוָּצֵר שׁוּב וְתִוָּלֵד שׁוּב, וּמִי יוֹדֵעַ אִם לֹא בִּנְתוּנִים גְּרוּעִים מֵאֵלֶּה שֶׁל עַכְשָׁו.<p dir="rtl">
לָכֵן קַח בְּקַלּוּת וּבֶאֱמוּנָה פְּשׁוּטָה אֶת מַצָּבְךָ הָעַכְשָׁוִי וּרְאֵה לְהִתְמוֹדֵד אִתּוֹ, וְאַל תִּבְרַח מִמֶּנּוּ בִּדְרָכִים שֶאֵינָם לִרְצוֹן בּוֹרַאֲךָ הֶחָפֵץ בִּשְׁלֵמוּת נַפְשְׁךָ וּבְתִקּוּנָהּ כְּדֵי לְהָבִיאָהּ עַל שְׂכָרָהּ בְּעֹנֶג וְעִדּוּן הַגָּדוֹל מִכָּל הָעִדּוּנִים שֶׁהוּא לְהִתְעַנֵּג עַל ה' וְלֵהָנוֹת מִזִּיו שְׁכִינָתוֹ. וְאִם אָבִיךָ הָרַחְמָן מֵבִין שֶׁכְּדַאי לְךָ כָּל הַסֵּבֶל הַזֶּה בִּשְׁבִיל הַטּוֹב הַנִּפְלָא שֶׁיָּבוֹא אַחֲרָיו - כְּדַאי לְךָ לְהַאֲמִין בּוֹ בִּתְמִימוּת לֵב, וּבְכָךְ תֵּלֵךְ לָבֶטַח.<p dir="rtl">
וְאִם קָשֶׁה מִנְּשֹׂא מַצָּבְךָ - מַה לְּךָ נִרְדָּם? קוּם קְרָא אֶל אֱלֹקֶיךָ! קוּם זְעַק לְבוֹרַאֲךָ שֶׁיָּקֵל מֵעָלֶיךָ אֶת עֹמֶס נִסְיוֹנוֹתֶיךָ וִיסַלֵּק אֶת פַּחַד לְבָבְךָ וְאֶת עִצְּבוֹן יָדֶיךָ. כִּי מִי יִתֵּן לְךָ עֵצָה יוֹתֵר טוֹבָה, וּמַה יְכוֹלָה לִהְיוֹת הָעֵצָה הַיּוֹתֵר טוֹבָה מֵאֲשֶׁר לִפְנוֹת לְמִי שֶׁבֶּאֱמֶת יוֹדֵעַ נִבְכֵי וְסִבּוּכֵי נַפְשְׁךָ, בִּלְבּוּלֵי מַחְשְׁבוֹתֶיךָ וּתְמִיהוֹת רַעֲיוֹנֶיךָ. אֵיזֶה פְּסִיכוֹלוֹג בָּעוֹלָם יוּכַל לְהָבִין אוֹתְךָ וּלְיַעֵץ לְךָ וּלְהַרְגִּיעַ אֶת נַפְשְׁךָ יוֹתֵר מִבּוֹרַאֲךָ!? הֲיֵשׁ לְךָ אוֹהֵב נֶאֱמָן יוֹתֵר מִמֶּנּוּ?! הֲלֹא הִנְּךָ מְבָרֵךְ בְּכָל יוֹם בְּשֵׁם וּמַלְכוּת: בָּרוּךְ אַתָּה ה' אֱלֹקֵינוּ מֶלֶךְ הָעוֹלָם, אוֹהֵב אֶת עַמּוֹ יִשְׂרָאֵל; בָּרוּךְ אַתָּה ה' אֱלֹקֵינוּ מֶלֶךְ הָעוֹלָם, הַבּוֹחֵר בְּעַמּוֹ יִשְׂרָאֵל בְּאַהֲבָה; אַהֲבַת עוֹלָם אַהַבְתָּנוּ ה' אֱלֹקֵינוּ, חֶמְלָה גְּדוֹלָה וִיתֵרָה חָמַלְתָּ עָלֵינוּ. ורְאֵה מַה שֶּׁכָּתַב הַזֹּהַר הַקָּדוֹשׁ: אִלְמָלֵי הָיוּ יִשְׂרָאֵל יוֹדְעִים אַהֲבָה שֶׁאוֹהֵב הַקָּדוֹשׁ בָּרוּךְ הוּא אֶת עַמּוֹ, הָיוּ רָצִים אַחֲרָיו וְשׁוֹאֲגִים כִּכְפִירִים מֵרֹב אַהֲבָה אֵלָיו יִתְבָּרַךְ. אֶלָּא שֶׁזּוֹ עֲצַת הַיֵּצֶר שֶׁתָּבִין מִמַּצָּבְךָ שֶׁהִנְּךָ שָׂנאוּי וּמְתֹעָב מִלִּפְנֵי ה', וְזֶה שֶׁקֶר גָּדוֹל, שֶׁהֲלֹא ה' מַכְרִיז וְאוֹמֵר: "אֶת אֲשֶׁר יֶאֱהַב ה' יוֹכִיחַ". לְכָךְ, כְּדָוִד הַמֶּלֶךְ, עָלָיו הַשָּׁלוֹם, קוּם קְרָא אֶל אֱלֹקֶיךָ בְּקוֹל גָּדוֹל וּבְלֵב שָׁלֵם:<p dir="rtl">
<b>"אַל תַּשְׁלִיכֵנִי מִלְּפָנֶיךָ וְרוּחַ קָדְשְׁךָ אַל תִּקַּח מִמֶּנִי";<p dir="rtl">
"שַׂמֵּחַ נֶפֶשׁ עַבְדֶּךָ כִּי אֵלֶיךָ ה' נַפְשִׁי אֶשָּׂא";<p dir="rtl">
"לֵב טָהוֹר בְּרָא לִי אֱלֹקִים וְרוּחַ נָכוֹן חַדֵּשׁ בְּקִרְבִּי".</b><p dir="rtl">
וְתַמְשִׁיךְ וְתִזְעַק לַה' בְּכָל לִבְּךָ שֶׁלֹּא יִמְסָרְךָ בִּידֵי כֹּחוֹת הַטֻּמְאָה הָרוֹצִים לְאַבֶּדְךָ כְּזַעֲקַת דָּוִד הַמֶּלֶךְ, עָלָיו הַשָּׁלוֹם:<p dir="rtl">
<b>"חַלְּצֵנִי ה' מֵאָדָם רָע מֵאִישׁ חֲמָסִים תִּנְצְרֵנִי";<p dir="rtl">
"אַל תִּתֵּן ה' מַאֲוַיֵּי רָשָׁע, זְמָמוֹ אַל תָּפֵק";<p dir="rtl">
"שָׁמְרֵנִי מִידֵי פַח יָקְשׁוּ לִי וּמֹקְשׁוֹת פֹּעֲלֵי אָוֶן".</b><p dir="rtl">
וְזֹאת בִּהְיוֹתְךָ יוֹדֵעַ וּמֵבִין שֶׁאֵין אַחֵר שֶׁיָּכוֹל לַעֲזֹר לְךָ מִלְּבַד הַבּוֹרֵא, כְּמוֹ שֶׁיָּדַע זֹאת דָּוִד מַלְכֵּנוּ מְשִׁיחֵנוּ, עָלָיו הַשָּׁלוֹם, וְכֵן זָעַק בִּתְפִלָּתוֹ:<p dir="rtl">
<b>"הַבֵּט יָמִין וּרְאֵה וְאֵין לִי מַכִּיר, אָבַד מָנוֹס מִמֶּנִּי אֵין דוֹרֵשׁ לְנַפְשִׁי";<p dir="rtl">
"זָעַקְתִּי אֵלֶיךָ ה', אָמַרְתִּי אַתָּה מַחְסִי חֶלְקִי בְּאֶרֶץ הַחַיים";<p dir="rtl">
"אַל תִּטְּשֵׁנִי וְאַל תַּעַזְבֵנִי.. כִּי אָבִי וְאִמִּי עֲזָבוּנִי וַה' יַאַסְפֵנִי".</b><p dir="rtl">
וְכָהֵנָּה רַבּוֹת מִפְּסוּקֵי סֵפֶר הַתְּהִלִּים שֶׁחִבְּרוֹ דָּוִד הַמֶּלֶךְ, עָלָיו הַשָּׁלוֹם. וּמִמֶּנּוּ נִלְמַד, שֶׁעַל אַף הֱיוֹתוֹ מְרֻחָק מִבְּנֵי מִשְׁפַּחְתּוֹ, שֶׁרִחֲקוּהוּ וַחֲשָׁבוּהוּ לְבֶן אִשָּׁה זָרָה, וְעַל אַף הֱיוֹתוֹ נִרְדָּף לַמָּוֶת לֹא מֵאַחֵר מֵאֲשֶׁר בְּנוֹ, וּמִשָּׁאוּל הַמֶּלֶךְ וּמִיֶּתֶר שׂוֹנְאָיו, דָּבַק בִּכְלִי הַנֶּשֶׁק הַמּוֹעִיל בְּיוֹתֵר, הֲלֹא הוּא הַתְּפִלָּה וּשְׁפִיכַת הַלֵּב לִפְנֵי הָעוֹזֵר וְהַמּוֹעִיל בֶּאֱמֶת, וְלֹא חִפֵּשׂ דְּרָכִים אֲחֵרִים אֲשֶׁר לֹא יוֹעִילוּ וְלֹא יַצִּילוּ.<p dir="rtl">
<h3 dir="rtl" id="960_dor_acharon, כח הדבק בבורא לבוש הוא בחסון גוף ונפש מכל פגע רע">כח. הַדָּבֵק בַּבּוֹרֵא לָבוּשׁ הוּא בְּחִסּוּן גּוּף וְנֶפֶשׁ מִכָּל פֶּגַע רַע</h3><p dir="rtl">
<b>לֹא יִתָּכֵן שֶׁיַּגִּיעַ רַע לָאָדָם בִּהְיוֹתוֹ אָדוּק בֶּאֱמוּנַת הַהַשְׁגָּחָה הַפְּרָטִית</b><p dir="rtl">
רַבֵּנוּ הָרַמְבַּ"ם הִצִּיב לָנוּ יְסוֹד נִפְלָא שֶׁבְּעִקְּבוֹתָיו צָעֲדוּ כָּל קְדוֹשֵׁי יִשְׂרָאֵל הַבָּאִים אַחֲרָיו וְזֶה לְשׁוֹנוֹ בְּסוֹף סֵפֶר "מוֹרֶה נְבוֹכִים" <span class="booklinks" onclick="sendBookLink(this)" onmouseover="setBookLinkTitle(this)">(ח"ג פנ"א)</span>: <b>וְעִם הַפְנוֹת מַחְשֶׁבֶת הָאָדָם וְהַשִּׂיגוֹ הַשֵּׁם יִתְבָּרַךְ בַּדְּרָכִים הָאֲמִתִּיִּים וְשִׂמְחָתוֹ בַּמֶּה שֶּׁהִשִּׂיג [כְלוֹמַר, כְּשֶׁמְּפַנֶּה הָאָדָם מַחְשַׁבְתּוֹ וּמְדַבְּקָהּ בְּהַש?ֵם יִתְבָּרַךְ וְשָׂמֵחַ בִּדְבֵקוּתוֹ], אִי אֶפְשָׁר שֶׁיִּקְרֶה אָז לָאִישׁ הַהוּא מִין מִמִּינֵי הָרָעוֹת, כִּי הוּא עִם הַשֵּׁם וְהַשֵּׁם עִמּוֹ. אֲבָל בְּהָסִיר מַחְשַׁבְתּוֹ מֵהַשֵּׁם, אֲשֶׁר הוּא אָז נִבְדָּל מֵהַשֵּׁם - הַשֵּׁם נִבְדַּל מִמֶּנּוּ, וְהוּא אָז מְזֻמָּן לְכָל רַע שֶׁאֶפְשָׁר שֶׁיִּמְצְאֵהוּ, כִּי הָעִנְיָן הַמֵּבִיא לַהַשְׁגָּחָה וּלְהִמָּלֵט מִיַּד הַמִּקְרֶה הוּא הַשֶּׁפַע הַהוּא הַשִּׂכְלִי וְכוּ'.</b><p dir="rtl">
וְהִנָּהּ הִתְאַמְּתָה אֶצְלִי זֹאת הָאֱמוּנָה גַּם כֵּן מִדִּבְרֵי הַתּוֹרָה, אָמְרוֹ יִתְבָּרַךְ <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים לא, יז)</span>: "וְהִסְתַּרְתִּי פָנַי מֵהֶם וְהָיָה לֶאֱכֹל וּמְצָאוּהוּ רָעוֹת רַבּוֹת וְצָרוֹת, וְאָמַר בַּיּוֹם הַהוּא הֲלֹא עַל כִּי אֵין אֱלֹהַי בְּקִרְבִּי מְצָאוּנִי הָרָעוֹת הָאֵלֶּה". וּמְבֹאָר הוּא, שֶׁהַסְתָּרַת פָּנִים הַזֹּאת - אֲנַחְנוּ סִבָּתָהּ, וַאֲנַחְנוּ עוֹשִׂים זֶה הַמָּסָךְ הַמַּבְדִּיל בֵּינֵינוּ וּבֵינוֹ, וְהוּא אָמְרוֹ <span class="booklinks" onclick="sendBookLink(this)" onmouseover="setBookLinkTitle(this)">(שָׁם יח)</span>: "וְאָנֹכִי הַסְתֵּר אַסְתִּיר פָּנַי בַּיּוֹם הַהוּא עַל כָּל הָרָעָה אֲשֶׁר עָשָׂה", וְאֵין סָפֵק כִּי דִּין הַיָּחִיד כְּדִין הַצִּבּוּר.<p dir="rtl">
הִנֵּה הִתְבָּאֵר לְךָ, כִּי הַסִּבָּה בִּהְיוֹת אִישׁ מִבְּנֵי אָדָם מֻפְקָר לַמִּקְרֶה, וְיִהְיֶה מְזֻמָּן לֶאֱכֹל כַּבְּהֵמוֹת, הוּא הֱיוֹתוֹ נִבְדָּל מֵהַשֵּׁם. אֲבָל מִי שֶׁאֱלֹהָיו בְּקִרְבּוֹ, לֹא יִגַּע בוֹ רָע כָּל עִקָּר. אָמַר ה' יִתְבָּרַךְ <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה מא, יא)</span> "אַל תִּירָא כִּי עִמְּךָ אָנִי אַל תִּשְׁתָּע כִּי אֲנִי אֱלֹהֶיךָ" וְאָמַר <span class="booklinks" onclick="sendBookLink(this)" onmouseover="setBookLinkTitle(this)">(שָׁם מג, ב)</span>: "כִּי תַעֲבֹר בַּמַּיִם אִתְּךָ אָנִי וּבַנְּהָרוֹת לֹא יִשְׁטְפוּךָ וְגוֹ'", כִּי כָּל מִי שֶׁהֵבִיא עַצְמוֹ עַד שֶׁשָּׁפַע עָלָיו הַשֵּׂכֶל הַהוּא, יִתְדַּבֵּק בּוֹ הַהַשְׁגָּחָה וְיִמָּנְעוּ מִמֶּנּוּ הָרָעוֹת כֻּלָּם. וְאָמַר דָּוִד הַמֶּלֶךְ ע"ה <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קיח, ו)</span>: "ה' לִי לֹא אִירָא מַה יַּעֲשֶׂה לִי אָדָם וְגוֹ'".<p dir="rtl">
הִתְבּוֹנֵן בְּשִׁיר שֶׁל פְּגָעִים <span class="booklinks" onclick="sendBookLink(this)" onmouseover="setBookLinkTitle(this)">(שָׁם צא)</span>, תִּרְאֶה שֶׁהוּא מְסַפֵּר הַהַשְׁגָּחָה הַהִיא הַגְּדוֹלָה וְהַמַּחְסֶה וְהַשְּׁמִירָה מִכָּל הָרָעוֹת וְכוּ'.<p dir="rtl">
אָמַר: "כִּי הוּא יַצִּילְךָ מִפַּח יָקוּשׁ מִדֶּבֶר הַוּוֹת, בְּאֶבְרָתוֹ יָסֶךְ לְךָ וְתַחַת כְּנָפָיו תֶּחְסֶה צִנָּה וְסֹחֵרָה אֲמִתּוֹ, לֹא תִירָא מִפַּחַד לָיְלָה מֵחֵץ יָעוּף יוֹמָם, מִדֶּבֶר בָּאֹפֶל יַהֲלֹךְ מִקֶּטֶב יָשׁוּד צָהֳרָיִם וְגוֹ'". וְהִגִּיעַ מִסִּפּוּר הַשְּׁמִירָה מִצַּעַר בְּנֵי אָדָם, שֶׁאָמַר: שֶׁאַתָּה - אִלּוּ יִקְרֶה שֶׁתַּעֲבֹר בְּמִלְחֶמֶת חֶרֶב פּוֹשְׁטוֹת, וְאַתָּה עַל דַּרְכְּךָ, עַד שֶׁיַּהַרְגוּ אֶלֶף הֲרוּגִים מִשְּׂמֹאלְךָ וַעֲשֶׂרֶת אֲלָפִים מִימִינֶךָ - לֹא יִגַּע בְּךָ רָע בְּשׁוּם פָּנִים, אֶלָּא שֶׁתִּרְאֶה וְתַבִּיט מִשְפַּט הַשֵּׁם בְּשַׁלְּמוֹ לָרְשָׁעִים הָהֵם שֶׁנֶּהֶרְגוּ - וְאַתָּה בְּשָׁלוֹם. וְהוּא אָמְרוֹ: "יִפֹּל מִצִּדְּךָ אֶלֶף וּרְבָבָה מִימִינֶךָ אֵלֶיךָ לֹא יִגָּשׁ, רַק בְּעֵינֶיךָ תַּבִּיט וְשִׁלֻּמַת רְשָׁעִים תִּרְאֶה", וְסָמַךְ לוֹ מַה שֶּׁסָּמַךְ מִן הַהֲגַנָּה וְהַמַּחְסֶה, וְאַחַר כָּךְ נָתַן טַעַם לְזֹאת הַשְּׁמִירָה הַגְּדוֹלָה. וְאָמַר, כִּי הַשְּׁמִירָה הַגְּדוֹלָה בָּאִישׁ הַזֶּה - "כִּי בִי חָשַׁק וַאֲפַלְּטֵהוּ אֲשַׂגְּבֵהוּ כִּי יָדַע שְׁמִי". וּכְבָר בֵּאַרְנוּ בַּפְּרָקִים הַקּוֹדְמִים, שֶׁעִנְיַן יְדִיעַת הַשֵּׁם הוּא הַשָּׂגָתוֹ, וּכְאִלּוּ אָמַר: זֹאת הַשְּׁמִירָה בָּאִישׁ הַזֶּה הִיא בַּעֲבוּר שֶׁיְּדָעַנִי וְחָשַׁק בִּי. וּכְבָר יָדַעְתָּ הַהֶפְרֵשׁ בֵּין "אוֹהֵב" לְ"חוֹשֵׁק", כִּי הַפְלָגַת הָאַהֲבָה עַד שֶׁלֹּא תִּשָּׁאֵר מַחְשָׁבָה בְּדָבָר אַחֵר אֶלָּא בָּאָהוּב הַהוּא - הִיא הַחֵשֶׁק. עַד כָּאן דִּבְרֵי הָרַמְבַּ"ם.<p dir="rtl">
<b>כְּשִׁעוּר דְּבֵקוּת הָאָדָם בַּבּוֹרֵא, כֵּן שִׁעוּר הַהַשְׁגָּחָה עָלָיו לְהַצִּילוֹ מִכָּל רָע</b><p dir="rtl">
מָצִינוּ בְּהַשְׁגָּחַת הַשֵּׁם יִתְבָּרַךְ, שֶׁהָאֱמוּנָה הָעִקָּרִית - כִּי ה' יִתְבָּרַךְ מַשְׁגִּיחַ בְּכָל רֶגַע עַל כָּל פְּרָטֵי קָטָן וְגָדוֹל, כִּי אֵין אָדָם נוֹקֵף וְכוּ' <span class="booklinks" onclick="sendBookLink(this)" onmouseover="setBookLinkTitle(this)">(חֻלִּין ז:)</span>, כַּמְבֹאָר פְּעָמִים רַבּוֹת בַּתּוֹרָה. וּבְכָל זֹאת רָאִינוּ לִפְעָמִים - כְּמִקְרֵה כְּסִיל כֵּן מִקְרֵה הֶחָכָם.<p dir="rtl">
וַאֲמִתּוּת הָעִנְיָן - שֶׁהַשְׁגָּחַת הַשֵּׁם יִתְבָּרַךְ הִיא עַל דֶּרֶךְ דְּבֵקוּת הַשֵּׂכֶל שֶׁיֵּשׁ בֵּינֵינוּ וּבֵינוֹ יִתְבָּרַךְ, וכְפִי שִׁעוּר דְּבֵקוּתוֹ בּוֹ יִתְבָּרַךְ, כֵּן שִׁעוּר הַהַשְׁגָּחָה עָלָיו.<p dir="rtl">
מִי שֶׁהוּא בְּדַרְגָּה עֶלְיוֹנָה - שֶׁלֹּא יָסוּר שִׂכְלוֹ וּדְבֵקוּתוֹ מִמֶּנּוּ יִתְבָּרַךְ תָּמִיד, כֵּן יִהְיֶה שֶׁפַע הַשְׁגָּחָתוֹ יִתְבָּרַךְ בּוֹ תָּמִיד.<p dir="rtl">
וּמִי שֶׁהוּא בְּדַרְגָּה בֵּינוֹנִית - אֲשֶׁר יַפְנֶה מַחְשַׁבְתּוֹ לִפְרָקִים, בְּאוֹתוֹ פֶּרֶק תִּמְעַט הַשְׁגָּחָתוֹ מֵאִתּוֹ יִתְבָּרַךְ. אֲבָל, חַס וְחָלִילָה, לֹא תָּסוּר מִמֶּנּוּ הַשְׁגָּחָתוֹ יִתְבָּרַךְ כָּל עִקָּר בָּעֵת הַנִּזְכָּר לְעֵיל, כִּי עֲדַיִן הַצֵּל שֶׁל אוֹר הַדְּבֵקוּת וְהַשְׁגָּחָה שׁוֹפֵעַ עָלָיו, אִם כִּי שֶׁנִּתְמַעֵט הַהַשְׁגָּחָה, וּבְכָל זֹאת, מֵחֲמַת אוֹר הַדְּבֵקוּת, יִרְאֶה עָלָיו הַהַשְׁגָּחָה מֵאִתּוֹ יִתְבָּרַךְ.<p dir="rtl">
לֹא כֵן מִי שֶׁהוּא בְּדַרְגָּה פְּחוּתָה - שֶׁאֵין מַחְשַׁבְתּוֹ וּדְבֵקוּתוֹ בְּהַשֵּׁם יִתְבָּרַךְ כְּלָל וְאֵינוֹ מְחַפֵּשׂ אַחַר דְּבֵקוּתוֹ יִתְבָּרַךְ, עָלָיו הַכָּתוּב אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(שְׁמוּאֵל א' ב, ט)</span>: "וּרְשָׁעִים בַּחֹשֶׁךְ יִדָּמּוּ", כְּנִזְכָּר לְעֵיל.<p dir="rtl">
וְהִנֵּה, כָּל מִי שֶׁיִּמְצְאֵהוּ מִקְרֶה בִּלְתִּי טוֹב מִפִּגְעֵי הַזְּמַן, הַשֵּׁם יַצִּילֵנוּ, וְהוּא מִשְּׁלֵמֵי הַדַּעַת, בְּוַדַּאי לֹא תִּמְצְאֵהוּ הָרָעָה, כִּי אִם בְּעֵת הַשִּׁכְחָה וְהֶפְסֵק הַדְּבֵקוּת, וּכְמוֹ שֶׁמָּצִינוּ בְּדָוִד הַמֶּלֶךְ ע"ה. וּלְפִי עֶרֶךְ הַשִּׁכְחָה וּפְחִיתוּת וַאֲרִיכוּת זְמַנָּהּ, חַס וְחָלִילָה, תִּהְיֶה עֶרֶךְ מִקְרֶה הַהִיא, הָרַחֲמָן יַצִּילֵנוּ. <span class="booklinks" onclick="sendBookLink(this)" onmouseover="setBookLinkTitle(this)">("פְּרִי הָאָרֶץ" מִכְתַּב ל)</span><p dir="rtl">
<b>כְּשֶׁסָּר מֵאֱמוּנָתוֹ יִתְבָּרַךְ - הָאֱמוּנָה סָרָה מִמֶּנּוּ</b><p dir="rtl">
מְבֹאָר בָּרַמְבַּ"ם, כִּי אֱמוּנָה וְהַשְׁגָּחָה נִקְשָׁרִים זֶה בָּזֶה, כִּי כְּפִי הָאֱמוּנָה שֶׁיֵּשׁ לָאָדָם בְּהַשֵּׁם יִתְבָּרַךְ שֶׁהוּא הַבּוֹרֵא וְהַמַּשְׁגִּיחַ לְבַדּוֹ וְאֵין בִּלְתּוֹ, כֵּן הַשְׁגָּחַת הַבּוֹרֵא יִתְבָּרַךְ עָלָיו לְהַמְצִיא לוֹ כָּל מַחְסוֹרוֹ, וְזֶהוּ "רְצוֹן יְרֵאָיו יַעֲשֶׂה" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קמה, יט)</span>. וּלְהִפּוּךְ, חָלִילָה - אִם אֵין לוֹ אֱמוּנָה, יוּסַר הַהַשְׁגָּחָה מִמֶּנּוּ וְכוּ'.<p dir="rtl">
וְזֶהוּ "אֶהְיֶה אֲשֶׁר אֶהְיֶה" <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹת ג, י)</span>, שֶׁאֶהְיֶה לָכֶם לֵאלֹקִים וּלְהַשְׁגִּיחַ עֲלֵיכֶם - "כַּאֲשֶׁר אֶהְיֶה" - כְּמוֹ שֶׁאֶהְיֶה בִּלְבָבָם, כְּפִי אֱמוּנָה שֶׁיִּהְיֶה מֻשְׁרָשׁ בִּלְבַבְכֶם.<p dir="rtl">
נִמְצָא זֶהוּ בֶּאֱמֶת עֵצָה גְּדוֹלָה לָאָדָם כַּאֲשֶׁר הוּא בְּאֵיזֶה צַעַר, רַחְמָנָא לִצְלַן, שֶׁיִּרְאֶה לְחַזֵּק אֱמוּנָה בִּלְבָבוֹ, וְזֶהוּ "מִן הַמֵּצַר קָרָאתִי יָה עָנָנִי בַמֶּרְחָב יָה" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קיח, ה)</span>. וְזֶהוּ "אֶהְיֶה" עִמָּם בְּצָרָה זוֹ "אֲשֶׁר אֶהְיֶה" עִמָּם בְּצָרָה אַחֶרֶת <span class="booklinks" onclick="sendBookLink(this)" onmouseover="setBookLinkTitle(this)">(רַשִּׁ"י שָׁם)</span>. יִרְצֶה, "אֶהְיֶה" עִמָּם בְּצָרָה זוֹ לְהוֹשִׁיעַ אוֹתָם וּלְחַלְּצָם מִמֵּצַר, "אֲשֶׁר אֶהְיֶה" עִמָּם בְּצָרָה אַחֶרֶת - כְּשֶׁיָּשִׂימוּ בְּלִבָּם צָרָה אַחֶרֶת - צָרַת הַנֶּפֶשׁ, שֶׁנָּפְלוּ מֵאֱמוּנָה, רַחְמָנָא לִצְלַן, וְשָׁב וְרָפָא לוֹ. <span class="booklinks" onclick="sendBookLink(this)" onmouseover="setBookLinkTitle(this)">("בֵּית יַעֲקֹב", שְׁמוֹת)</span><p dir="rtl">
עוֹד מֵהַנִּזְכָּר לְעֵיל: הַנִּרְאֶה לִי עַל פִּי דִּבְרֵי הָרַמְבַּ"ם <span class="booklinks" onclick="sendBookLink(this)" onmouseover="setBookLinkTitle(this)">(בַּ"מוֹרֶה" פֶּרֶק נא חֵלֶק ג)</span>, וְהִנֵּה נִגְלָה אֵלַי עִנְיָן נִפְלָא; כִּי כְּפִי שִׁעוּר שֵׂכֶל בַּעַל שֵׂכֶל, תִּהְיֶה הַהַשְׁגָּחָה בּוֹ. וְהָאִישׁ אֲשֶׁר לֹא יָסוּר שִׂכְלוֹ מֵה' תָּמִיד, תִּהְיֶה הַהַשְׁגָּחָה בּוֹ תָּמִיד. וְהָאִישׁ אֲשֶׁר תִּפְנֶה מַחְשַׁבְתּוֹ בִּקְצָת עִתִּים, תִּהְיֶה הַהַשְׁגָּחָה בּוֹ בְּעֵת חָשְׁבוֹ בַּה' בִּלְבַד, וְתִמְעַט הַהַשְׁגָּחָה בְּעֵת שָׁכְחוֹ מֵה'. וּמִפְּנֵי זֶה נִרְאֶה לִי, כִּי כָּל מִי שֶׁתִּמְצְאֵהוּ רָע מִן הַחֲסִידִים הַשְּׁלֵמִים, לֹא מְצָאָהוּ הָרָע הַהוּא רַק בְּעֵת הַשִּׁכְחָה הַהִיא. וּבָזֶה סָר הַסָּפֵק הַגָּדוֹל אֲשֶׁר הֵבִיאוּ הַפִּילוֹסוֹפִים לִשְׁלֹל הַשְׁגָּחַת הַשֵּׁם מִכָל אִישׁ וְאִישׁ וּלְהַשְׁווֹת בֵּינֵיהֶם וּבֵין מִינֵי שְׁאָר בַּעֲלֵי חַיִּים, וְהָיְתָה רְאָיָתָם עַל זֶה מִמַּה שֶּׁמָּצְאוּ אֵצֶל הַחֲסִידִים הַטּוֹבִים - רָעוֹת גְּדוֹלוֹת. וּלְמַה שֶּׁכָּתַבְנוּ, הִתְבָּאֵר הַסּוֹד בָּזֶה [שֶׁבָּזֶה שֶׁהֵסִירוּ הַחֲסִידִים לְעִתִּים מַחְשַבְתָּם מִבּוֹרְאָם, פְּקָדָתָם הָרָעָה לְמַעַן יָשׁוּבוּ וִידַבְּקוּ מַחְשַׁבְתָּם שׁוּב לֶאֱחֹז בּוֹ יִתְבָּרַךְ לְעוֹלָם].<p dir="rtl">
וְהַיּוֹצֵא מִזֶּה, כִּי צָרִיךְ לִהְיוֹת דָּבוּק בַּה' תָּמִיד, וְאָז יִהְיֶה מֻשְׁגָּח תָּמִיד. וּבְסוּר הַדְּבֵקוּת - יוּסַר הַהַשְׁגָּחָה, וְהוּא מֻפְקָר, חַס וְחָלִילָה. עַיֵּן שָׁם. <span class="booklinks" onclick="sendBookLink(this)" onmouseover="setBookLinkTitle(this)">("יִיטַב לֵב", דְּבָרִים, ד"ה והנ"ל)</span><p dir="rtl">
<b>סְגֻלָּה מְיֻחֶדֶת לַאֲדוּקִים בֶּאֱמוּנַת "הַשְׁגָּחָה פְּרָטִית"</b><p dir="rtl">
הַמִּתְדַּבְּקִים תָּמִיד בֶּאֱמוּנַת הַשְׁגָּחַת הַבּוֹרֵא, מֻשְׁגָחִים יוֹתֵר בְּהַשְׁגָּחָה פְּרָטִית, כִּי כָּל עִנְיָן וּמִצְוָה יֵשׁ לוֹ סְגֻלָּה מְיֻחֶדֶת. וּכְמוֹ, לְמָשָׁל, מִי שֶׁעוֹסֵק בְּמִצְווֹת וּמַעֲשִׂים טוֹבִים [גְּמִילוּת חֲסָדִים וְכַדּוֹמֶה] תָּמִיד, יֵשׁ לוֹ סְגֻלָּה מְיֻחֶדֶת לִפְעֹל יְשׁוּעוֹת וּלְהַמְשִׁיךְ חֲסָדִים לְיִשְׂרָאֵל וְכַדּוֹמֶה; מִי שֶׁעוֹסֵק הַרְבֵּה בַּתּוֹרָה אוֹ בַּתְּפִלָּה וְכַדּוֹמֶה, הַכֹּל בְּמִדָּה לְפִי מַעֲשָׂיו כָּכָה מַמְשִׁיךְ הַשְׁפָּעַת אֱלֹהוּת בִּסְגֻלָּה מְיֻחֶדֶת, אִם הוּא מוֹסֵר נַפְשׁוֹ לַה' בְּזֶה הָעִנְיָן, מַה שֶּׁאֵין חֲבֵרוֹ אֲפִלּוּ גָּדוֹל מִמֶּנּוּ אֵינוֹ זוֹכֶה לְמִצְווֹת כָּאֵלּוּ אוֹ לִתְפִלּוֹת כָּאֵלּוּ וּלְהָמְּשָׁכוֹת הַשְׁפָּעוֹת כָּאֵלּוּ.<p dir="rtl">
כָּכָה גַּם הַמִּתְדַּבֵּק בְּזוֹ הָאֱמוּנָה הַגְּדוֹלָה שֶׁל הַשְׁגָחַת הַבּוֹרֵא אָז מִשְׁתַּלֵּם לוֹ מִדָּה בְּמִדָּה - שֶׁמֻּשְׁגָּח גַם כֵּן בְּהַשְׁגָּחָה עֶלְיוֹנָה יוֹתֵר מִצַּדִּיק לִפְעָמִים. שֶׁכְּמוֹ שֶׁהוּא מַשְׁגִּיחַ עַל מַעֲשֵׂי ה', כָּכָה מַשְׁגִּיחִים עָלָיו, כִּי הַקָּדוֹשׁ בָּרוּךְ הוּא מִתְנַהֵג עִם הָאָדָם כְּצֵל.<p dir="rtl">
וּמִי שֶׁהוֹלֵךְ בֶּאֱמוּנָה שֶׁל הַשְׁגָּחָה פְּרָטִית, אָז הַקָּדוֹשׁ בָּרוּךְ הוּא הַשְׁגָּחָתוֹ עָלָיו בְּכָל דָּבָר בְּ"הַשְׁגָּחָה שֶׁל פָּנִים" כְּדֶרֶךְ הַצַּדִּיקִים. וַאֲפִלּוּ כָּל הָעוֹלָם כֻּלּוֹ בְצַעַר, יָכוֹל לְהִנָּצֵל בְּיִחוּד מִכָּל הָעוֹלָם, וְלֹא עוֹד, אֶלָּא שֶׁזֶּה הָאִישׁ גּוֹרֵם לְעוֹרֵר עֵינָא פְּקִיחָא עִלָּאָה, שֶׁהַקָּדוֹשׁ בָּרוּךְ הוּא יַשְׁגִּיחַ בְּעֵינָא עִלָּאָה פְּקִיחָא עַל כָּל הָעוֹלָם כֻּלּוֹ בְּמִדַּת הָרַחֲמִים, וְגוֹרֵם לְהַמְתִּיק הַדִּין וּגְבוּרוֹת הַרְבֵּה מִיִּשְׂרָאֵל וּלְעוֹרֵר רַחֲמִים רַבִּים וַחֲסָדִים גְּדוֹלִים. אַשְׁרֵי חֶלְקוֹ!<p dir="rtl">
וְאִם אָדָם מַרְגִּיל עַצְמוֹ בְּזוֹ הָאֱמוּנָה שֶׁל הַשְׁגָּחָה פְּרָטִית, נַעֲשִׂים עַל יָדוֹ נִסִּים וְנִפְלָאוֹת הַרְבֵּה. ("שׁוֹמֵר אֱמונִים", מַאֲמַר הַשְׁגָּחָה פְּרָטִית פֶּרֶק כב)<p dir="rtl">
<b>הַמַּאֲמִין הַשָּׁלֵם אֵין מִדַּת הַדִּין בּוֹדֶקֶת אַחֲרָיו</b><p dir="rtl">
כַּלָּה שֶׁעֵינֶיהָ יָפוֹת אֵין צְרִיכָה בְּדִיקָה <span class="booklinks" onclick="sendBookLink(this)" onmouseover="setBookLinkTitle(this)">(תַּעֲנִית כג)</span>. כַּלָּה - כְּנֶסֶת יִשְׂרָאֵל, אֲהוּבָה, אֲחוֹתִי, רַעְיָתִי, יוֹנָתִי! כְּשֶבַּת עַיִן, נְקֻדַּת יַהֲדוּת, אֱמוּנָה בִּידִיעָה בְּרוּרָה וּבְעֵינַיִם יָפוֹת שֶׁאֵין שׁוּם מְצִיאוּת דָּבָר קָטָן וְגָדוֹל בִּלְתִּי ה' יִתְבָּרַךְ - אָז אֵין צָרִיךְ בְּדִיקָה, וְאֵין מִדַּת הַדִּין בּוֹדֶקֶת אַחֲרָיו, כִּי בֶּאֱמוּנָה שְׁלֵמָה כּוֹרֵת כָּל הָרָע, וּמַעֲלֶה הַקְּדֻשָּׁה עַד עַתִּיק יוֹמִין. <span class="booklinks" onclick="sendBookLink(this)" onmouseover="setBookLinkTitle(this)">(זֹהַר חַי, שְׁמוֹת יח)</span><p dir="rtl">
<h3 dir="rtl" id="960_dor_acharon, כט אין מה לחפש את הבורא היות ונמצא הוא בכל מקום">כט. אֵין מָה לְחַפֵּשׂ אֶת הַבּוֹרֵא הֱיוֹת וְנִמְצָא הוּא בְּכָל מָקוֹם</h3><p dir="rtl">
אִית לְבַר נַשׁ לְאַמְלָכָא הוי"ה בְּכָל סְפִירָן וּבְכָל כֻּרְסְיָן ובְכָל מַלְאָכִין וּבְכָל אֵבָר וְאֵבָר דְּבַר נַשׁ, דְּלֵית אֲתַר פָּנוּי מִנֵּיהּ, לָא בְּעִלָּאִין וְלָא בְּתַתָּאִין. <span class="booklinks" onclick="sendBookLink(this)" onmouseover="setBookLinkTitle(this)">(תִּקּוּנֵי זֹהַר, תִּקּוּן נז)</span><p dir="rtl">
תַּרְגּוּם: יֵשׁ לָאָדָם לְהַמְלִיךְ שְׁמוֹ יִתְבָּרַךְ בְּכָל הַסְּפִירוֹת וְהָעוֹלָמוֹת, וּבְכָל אֵבָר וְאֵבָר שֶׁבָּאָדָם, מִפְּנֵי שֶׁאֵין מָקוֹם פָּנוּי מִמֶּנּוּ, לֹא בָּעֶלְיוֹנִים וְלֹא בַּתַּחְתּוֹנִים.<p dir="rtl">
*<p dir="rtl">
הַקָּדוֹשׁ בָּרוּךְ הוּא, הוּא אֵין סוֹף בָּרוּךְ הוּא, פֵּרוּשׁ - כִּי אֵין דָּבָר גַּשְׁמִי מוֹנֵעַ מְקוֹמוֹ, וְהוּא מְמַלֵּא כָּל הַמְּקוֹמוֹת שֶׁל הָעוֹלָמוֹת הַנֶּאֱצָלִים וְהַנִּבְרָאִים וְהַיְצוּרִים וְהַנַּעֲשִׂים, וְלֵית אֲתַר פָּנוּי מִנֵּיהּ. <span class="booklinks" onclick="sendBookLink(this)" onmouseover="setBookLinkTitle(this)">(אוֹר הָאֱמֶת כז)</span><p dir="rtl">
*<p dir="rtl">
הַכַּוָּנָה שֶׁל "אֶחָד" שֶׁל הַיִּחוּד שֶׁל קְרִיאַת שְׁמַע - לְכַוֵּן שֶׁאֵין בְּכָל הָעוֹלָמוֹת, רַק הַקָּדוֹשׁ בָּרוּךְ הוּא שֶׁמְּלֹא כָל הָאָרֶץ כְּבוֹדוֹ.<p dir="rtl">
וְעִקַּר הַכַּוָּנָה שֶׁהָאָדָם יָשִׂים אֶת עַצְמוֹ לְאַיִן וּלְאֶפֶס, וְאֵין עִקָּרוֹ רַק הַנְּשָׁמָה שֶׁבּוֹ שֶׁהִיא חֵלֶק אֱלֹהַּ מִמַּעַל. נִמְצָא, שֶׁאֵין בְּכָל הָעוֹלָם רַק הַקָּדוֹשׁ בָּרוּךְ הוּא אֶחָד.<p dir="rtl">
*<p dir="rtl">
וְעִקַּר הַכַּוָּנָה בְּ"אֶחָד", שֶׁיְּכַוֵּן שֶׁמְּלֹא כָל הָאָרֶץ כְּבוֹדוֹ, וְאֵין שׁוּם דָּבָר פָּנוּי מִמֶּנּוּ יִתְבָּרַךְ. <span class="booklinks" onclick="sendBookLink(this)" onmouseover="setBookLinkTitle(this)">(לִקּוּטִים יְקָרִים סי' קסא)</span><p dir="rtl">
*<p dir="rtl">
"שִׁוִּיתִי ה' לְנֶגֶדִי תָּמִיד" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים טז, ח)</span> הוּא כְּלָל גָּדוֹל בַּתּוֹרָה וּבְמַעֲלוֹת הַצַּדִּיקִים אֲשֶׁר הוֹלְכִים לִפְנֵי הָאֱלֹהִים, כִּי אֵין יְשִׁיבַת הָאָדָם וּתְנוּעוֹתָיו וַעֲסָקָיו וְהוּא לְבַדּוֹ בְּבֵיתוֹ, כִּישִׁיבָתוֹ וּתְנוּעוֹתָיו וַעֲסָקָיו וְהוּא לִפְנֵי מֶלֶךְ גָּדוֹל. וְלֹא דִּבּוּרוֹ וְהַרְחָבַת פִּיו כִּרְצוֹנוֹ וְהוּא עִם אַנְשֵׁי בֵּיתוֹ וּקְרוֹבָיו, כְּדִבּוּרוֹ בְּמוֹשַׁב הַמֶּלֶךְ. כָּל שֶׁכֵּן, כְּשֶׁיָּשִׂים הָאָדָם אֶל לִבּוֹ שֶׁהַמֶּלֶךְ הַגָּדוֹל הַקָּדוֹשׁ בָּרוּךְ הוּא, אֲשֶׁר מְלֹא כָל הָאָרֶץ כְּבוֹדוֹ, עוֹמֵד עָלָיו וְרוֹאֶה בְּמַעֲשָׂיו, כְּמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(יִרְמְיָה כג, כד)</span>: "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאֻם ה'", מִיָּד יַגִּיעַ אֵלָיו הַיִּרְאָה וְהַהַכְנָעָה בְּפַחַד הַשֵּׁם יִתְבָּרַךְ וּבָשְׁתּוֹ מִמֶּנּוּ תָּמִיד. (רמ"א ריש או"ח בְּשֵׁם הרמב"ם במו"נ ח"ג פנ"ב)<p dir="rtl">
הַמַּשְׂכִּיל הַנִּלְבָּב, יַאֲמִין וְיָחוּשׁ בֶּאֱמוּנָה שְׁלֵמָה, אֲשֶׁר בְּכָל תְּנוּעָה קְטַנָּה אַלּוּפוֹ שֶׁל עוֹלָם שָׁם, וְאֵין שׁוּם מְצִיאוּת בִּלְתִּי הַשֵּׁם יִתְבָּרַךְ. וְיִירָא לְנַפְשׁוֹ לַעֲשׂוֹת כָּל תְּנוּעָה בְּהַשְׂכָּלָה, כִּי הוּא עוֹמֵד מַמָּשׁ לִפְנֵי הַמֶלֶךְ בְּלִי שׁוּם הַסְתָּרָה. <span class="booklinks" onclick="sendBookLink(this)" onmouseover="setBookLinkTitle(this)">(זֹהַר חַי, בְּרֵאשִׁית, עַל דַּף כו.)</span><p dir="rtl">
הָאֱמוּנָה הִיא יְסוֹד לַיִּרְאָה, שֶׁמֵּחֲמַת שֶׁהוּא מַאֲמִין שֶׁמְּלֹא כָל הָאָרֶץ כְּבוֹדוֹ, נוֹפֵל עָלָיו יִרְאָה, דְּהַיְנוּ, שֶׁיִּתְבּוֹנֵן בְּמַחְשַׁבְתּוֹ כִּי אִי אֶפְשָׁר לַבִּירָה בְּלֹא מַנְהִיג. רוֹצֶה לוֹמַר, שֶׁיַּחְשֹׁב בְּשִׂכְלוֹ, כֵּיוָן שֶׁאָנוּ רוֹאִים שָׁמַיִם וָאָרֶץ וְעוֹלָם שָׁלֵם, בְּוַדַּאי יֵשׁ בּוֹרֵא שֶׁבְּרָאָהוּ, וְיַאֲמִין בֶּאֱמוּנָה שְׁלֵמָה שֶׁהוּא יִתְבָּרַךְ בְּוַדַּאי כָּאן, שֶׁמְּלֹא כָל הָאָרֶץ כְּבוֹדוֹ, וְאָז תִּפֹּל עָלָיו יִרְאָה גְּדוֹלָה. <span class="booklinks" onclick="sendBookLink(this)" onmouseover="setBookLinkTitle(this)">(לִקּוּטִים יְקָרִים סי' סד)</span><p dir="rtl">
*<p dir="rtl">
זֶהוּ מַדְרֵגָה גְּדוֹלָה לָאָדָם, שֶׁיִּרְאֶה תָּמִיד בְּעֵין שִׂכְלוֹ [אֶת] הַשֵּׁם יִתְבָּרַךְ כְּמוֹ שֶׁמִּסְתַּכֵּל עַל אָדָם אֶחָד, וְיַחְשֹׁב שֶׁגַּם הַבּוֹרֵא יִתְבָּרַךְ מִסְתַּכֵּל עָלָיו, כְּמוֹ אָדָם אַחֵר שֶׁמִּסְתַּכֵּל עָלָיו - כָּל זֶה יִהְיֶה תָּמִיד בְּמַחְשַׁבְתוֹ בְּמַחְשָׁבָה זַכָּה וּבְרוּרָה וּצְלוּלָה. <span class="booklinks" onclick="sendBookLink(this)" onmouseover="setBookLinkTitle(this)">(לִקּוּטִים יְקָרִים סי' רט)</span><p dir="rtl">
*<p dir="rtl">
יַחְשֹׁב שֶׁהַבּוֹרֵא יִתְבָּרַךְ מְלֹא כָל הָאָרֶץ כְּבוֹדוֹ וְכוּ', וְיַחְשֹׁב וְיַאֲמִין בֶּאֱמוּנָה שְׁלֵמָה שֶׁהַשְּׁכִינָה אֶצְלוֹ וְשׁוֹמֶרֶת אוֹתוֹ, וְהַבּוֹרֵא יִתְבָּרַךְ הוּא בְּכָל אֵבָרָיו וְכֹחוֹתָיו, וְהוּא מִסְתַּכֵּל עַל הַבּוֹרֵא יִתְבָּרַךְ, וְהַבּוֹרֵא יִתְבָּרַךְ מִסְתַּכֵּל בּוֹ. (אוֹר הָאֱמֶת קא. צַוָּאַת הריב"ש, לקו, א יז)<p dir="rtl">
*<p dir="rtl">
"דַּע אֶת אֱלֹהֵי אָבִיךָ" <span class="booklinks" onclick="sendBookLink(this)" onmouseover="setBookLinkTitle(this)">(דִּבְרֵי הַיָּמִים א' כח, ט)</span> - שֶׁתִּהְיֶה מְקֻשָּׁר אֵלָיו בְּהִתְפַּשְּׁטוּת הַגַּשְׁמִיּוּת, וּתְהֵא רוֹאֶה שֶׁיֵּשׁ אֱלֹהִים בָּעוֹלָם. וְאַף אִם הַכּוֹפְרִים אוֹמְרִים מְנָא לָךְ הָא, לֹא תְּצַיֵּת אוֹתָם. כְּמָשָׁל - אֶחָד רוֹאֶה בְּגַשְׁמִיּוּת וְאוֹמֵר עַל זָהָב שֶׁהוּא שֶׁל זָהָב, אַף עַל פִּי שֶׁאוֹמְרִים לוֹ שֶׁאֵינוֹ זָהָב אֶלָּא שֶׁל כֶּסֶף, אַף עַל פִּי כֵן הוּא יוֹדֵעַ בֶּאֱמֶת שֶׁהוּא זָהָב. כָּךְ כְּשֶׁרוֹאֶה בְּעֵין שִׂכְלוֹ אֶת הַשֵּׁם יִתְבָּרַךְ, אֵין בִּיכֹלֶת שׁוּם דָּבָר לְהַפְסִיד אֱמוּנָתוֹ. <span class="booklinks" onclick="sendBookLink(this)" onmouseover="setBookLinkTitle(this)">(לִקּוּטִים יְקָרִים סי' קצג)</span><p dir="rtl">
*<p dir="rtl">
רַבָּן גַּמְלִיאֵל אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת א, טז)</span>: עֲשֵׂה לְךָ רַב וְהִסְתַּלֵּק מִן הַסָּפֵק. עֲשֵׂה לְךָ רַב - רָצָה לוֹמַר, כְּשֶׁלּוֹמֵד אוֹ מִתְפַּלֵּל, תַּעֲשֶׂה לְךָ רַב, הוּא הַבּוֹרֵא יִתְבָּרַךְ, שֶׁתְּצַיֵּר בְּמַחְשַׁבְתְּךָ שֶׁהַבּוֹרֵא יִתְבָּרַךְ הוּא לְנֶגֶדְךָ וּמְלַמֶּדְךָ לְהוֹעִיל. וְהִסְתַּלֵּק מִן הַסָּפֵק - רָצָה לוֹמַר, שֶׁלֹּא יְהֵא לְךָ זֹאת לְסָפֵק אֶצְלְךָ, רַק תַּחְשֹׁב שֶׁבְּוַדַּאי הַבּוֹרֵא יִתְבָּרַךְ מָצוּי אֶצְלְךָ, כִּי הוּא לְעֵלָּא מִכָּל עָלְמִין וּתְחוֹת כָּל עָלְמִין וּבְגוֹ כָּל עָלְמִין, וְלֵית אֲתַר פָּנוּי מִנֵּיה? כְּלָל, כִּי זֶהוּ עִקַּר עֲבוֹדַת הַבּוֹרֵא יִתְבָּרַךְ, לְצַיֵּר תָּמִיד בֶּאֱמֶת וּבַתָּמִים מְצִיאוּת הַבּוֹרֵא יִתְבָּרַךְ בְּוַדָּאות גְּמוּרָה וּבְרוּרָה, וּכְמוֹ שֶׁהוּא עוֹמֵד בִּפְנֵי חֲבֵרוֹ, כִּי וַדַּאי כֵּן הוּא, שֶׁבְּוַדַּאי הַבּוֹרֵא יִתְבָּרַךְ מָצוּי אֶצְלְךָ.<p dir="rtl">
אַחַר רְאוֹתְךָ דִּבְרֵי רַבּוֹתֵינוּ כְּמַלְאָכִים אוֹדוֹת מְצִיאוּתוֹ יִתְבָּרַךְ בְּכָל מָקוֹם, מַה לְּךָ נִרְדָּם קוּם קְרָא אֶל אֱלֹקֶיךָ בְּכָל עֵת וּבְכָל מָקוֹם וּבְכָל שָׂפָה, אַתָּה לְפָנָיו וְהוּא לְפָנֶיךָ, וּמַה שֶּׁעָלֶיךָ הוּא רַק לִפְתֹּחַ פִּיךָ מִקִּירוֹת לִבְּךָ, אִם חָכָם אַתָּה נַצֵּל אֶת זְכוּתְךָ לִשְׁפֹּךְ כַּמַּיִם לִבְּךָ לַמוֹשִׁיעַ הָאֲמִתִּי, מְחַכֶּה הוּא לְמוֹצָא פִּיךָ, מִשְׁתַּעְשֵׁעַ הוּא בְּךָ כְּאָב הַמִּשְׁתַּעְשֵׁעַ בִּבְנוֹ הַמִּתְחַטֵּא לְפָנָיו ובִזְכוּת שַׁעֲשׁוּעַ זֶה שֶׁאַתָּה גּוֹרֵם לוֹ בִּפְנוֹתְךָ אֵלָיו יְמַלֵּא מִשְׁאֲלוֹתֶיךָ בְּשֶׁפַע יְשׁוּעָה וְרַחֲמִים.<p dir="rtl">
<h3 dir="rtl" id="960_dor_acharon, ל עיון תפלה">ל. עִיּוּן תְּפִלָּה</h3><p dir="rtl">
<b>שְׁאֵלָה א</b>: לְשֵׁם מָה מִתְפַּלְּלִים וְחוֹזְרִים וּמִתְפַּלְּלִים ובִפְרָט אַחַר שֶׁהַקָּדוֹשׁ בָּרוּךְ הוּא כְּבָר יוֹדֵעַ צְרָכֵינוּ?<p dir="rtl">
<b>תְּשׁוּבָה</b>: תַּכְלִית הַתּוֹרָה וּמִצְווֹתֶיהָ הִיא לְהַגִּיעַ לִ"דְבֵקוּת". הַתְּפִלָּה הִיא הִתְבַּטְּאוּת רִגְשֵׁי הַלֵּב - נַפְשִׁי יָצְאָה בְדַבְּרוֹ - עַל יְדֵי הַדִּבּוּר מְבַטֵּאת הַנֶּפֶשׁ אֶת רַחֲשֵׁי לִבָּהּ וּמְהַדֶּקֶת אֶת הַחוֹשֵׁק בַּנֶּחְשָׁק, וְאִלְמָלֵי הִתְבַּטְּאוּת חִיצוֹנִית זוֹ שֶׁהִיא הַדִּבּוּר לֹא הָיָה קִיּוּם לְרַחֲשֵׁי הַלֵּב בִּהְיוֹתָם פְּנִימִיִּים בִּלְבַד, אֶלָּא הָיוּ דּוֹעֲכִים וְנֶעֱלָמִים, כִּשְׁנֵי אוֹהֲבִים שֶׁנִּפְרְדוּ לְלֹא קֶשֶׁר, שֶׁפֵּרוּד הַדִּבּוּר בֵּינֵיהֶם גּוֹרֵם פֵּרוּד הַלֵּב, וְתַכְלִית הַמִּצְווֹת הִיא "וּלְדָבְקָה בּוֹ" שֶׁלֹּא יְהֵא פֵּרוּד הַלֵּב מֵהַבּוֹרֵא וְזֹאת עַל יְדֵי דִּבּוּרֵי הַתְּפִלָּה - קֶשֶׁר חִיצוֹנִי - הַמְהַדֵּק אֶת הַקֶשֶׁר הַפְּנִימִי שֶׁלֹּא יִדְעַךְ וְיֵעָלֵם כַּאֲשֶׁר אִלּוּ הָיָה מֻפְנָם בִּלְבַד לְלֹא כֵּלִים הַמְשַׁמְּשִׁים לְהַפְעָלַת וְהַחֲיָאַת רִגְשׁוֹת הַלֵּב, כִּלְשׁוֹן הַ"חוֹבַת הַלְּבָבוֹת" <span class="booklinks" onclick="sendBookLink(this)" onmouseover="setBookLinkTitle(this)">(ש"ג פ"ב)</span> "הַתְּפִלָּה נִתְקְנָה לְהַחְיוֹת סִימָנֵי הַשֵּׂכֶל" עַל יְדֵי הַתְּפִלָּה הָאָדָם מְחַיֶּה אֶת סִימָנֵי שִׂכְלוֹ לְבַל יִדְעֲכוּ.<p dir="rtl">
<b>שְׁאֵלָה ב</b>: הַאֵין זוֹ הַטְרָדָה לַחְזֹר עַל אוֹתָהּ תְּפִלָּה כַּמָּה פְּעָמִים בְּיוֹם?<p dir="rtl">
<b>תְּשׁוּבָה</b>: כֵּיוָן שֶׁהַתְּפִלָּה נוֹעֲדָה לְצֹרֶךְ הַחֲיָאַת הַדְּבֵקוּת בַּה', וְלִדְבֵקוּת בַּה' אֵין סוֹף, כָּל רֶגַע וְרֶגַע שֶׁהָאָדָם דָּבוּק בַּה' הֲרֵי שֶׁהוּא מְשַׁעֲשֵׁעַ אֶת בּוֹרְאוֹ וְזוֹ תַּכְלִית בְּרִיאָתוֹ, מוֹחֵל כִּבְיָכוֹל הַקָּדוֹשׁ בָּרוּךְ הוּא עַל כְּבוֹדוֹ, וּמַסְכִּים שֶׁיִּגַּשׁ הָאָדָם אֵלָיו כַּמָּה פְּעָמִים בַּיּוֹם וְיַחְזֹר וִינַדְנֵד עַל אוֹתָהּ בַּקָּשָׁה - דָּבָר שֶׁאֵינוֹ מְכֻבָּד וְנִימוּסִי אֲפִלּוּ בֵּין בֵּן לְאָבִיו וְכָל שֶׁכֵּן בֵּין עֶבֶד לְרַבּוֹ - וְהָעִקָּר שֶׁיֵּצֵא מִכָּךְ תּוֹעֶלֶת הַדְּבֵקוּת, שֶׁהֲרֵי זוֹ הָאֶפְשָׁרוּת הַיְחִידָה לְהַחְיוֹת אֶת הַקֶּשֶׁר וְהַדְּבֵקוּת בֵּין הַנִּבְרָא לַבּוֹרֵא - בְּדַבְּרוֹ עִמּוֹ יוֹם יוֹם רֶגַע רֶגַע.<p dir="rtl">
<b>שְׁאֵלָה ג</b>: מָה הָעֵצָה שֶׁלֹּא לְהִתְיָאֵשׁ מֵהַתְּפִלָּה אַחַר שֶׁאֵינֶנּוּ נַעֲנִים גַּם לְאַחַר הַפְצָרוֹת רַבּוֹת?<p dir="rtl">
<b>תְּשׁוּבָה</b>: תּוֹעֶלֶת א:<p dir="rtl">
נִצַּלְתָּ אֶת אֶפְשָׁרוּת הַדְּבֵקוּת כַּנַּ"ל, וּבָרוּר שֶׁזֶּה כְּשֶׁלְּעַצְמוֹ כְּבָר רֶוַח גָּדוֹל בִּהְיוֹתְךָ מְקֻשָּׁר לַבּוֹרֵא וְלֹא מִתְנַתֵּק מִמֶּנּוּ, אִם כֵּן אַף שֶׁלֹּא נַעֲנֵיתָ בִּתְפִלָּתְךָ, אֶת מַטְּרַת הַתְּפִלָּה שֶׁהִיא הַדְּבֵקוּת - הִרְוַחְתָּ.<p dir="rtl">
תּוֹעֶלֶת ב:<p dir="rtl">
פְּעָמִים שֶׁלְּמִלּוּי הַבַּקָּשָׁה דְּרוּשִׁים מִסְפַּר תְּפִלּוֹת וּמוּבָא בְּמִדְרָשׁ תד"א, וְעוֹד: גַּבֵּי מֹשֶׁה רַבֵּנוּ ע"ה, תקט"ו תְּפִלּוֹת הִתְפַּלֵּל וְאִלְמָלֵי הָיָה מִתְפַּלֵּל עוֹד תְּפִלָּה הָיָה נַעֲנָה וְאִם כֵּן בְּכָל תְּפִלָּה וּתְפִלָּה הִנְּךָ מִתְקַדֵּם לְסִיּוּם מִסְפַּר הַתְּפִלּוֹת וְאַף שֶׁאֵינְךָ רוֹאֶה שׁוּם הִתְקַדְּמוּת כָּרֶגַע דּוֹמֶה הַדָּבָר, לְפוֹרֵץ חַלּוֹן מִתּוֹךְ הַקִּיר לְהַחְדִּיר אוֹר לְחַדְרוֹ שֶׁעַד שֶׁלֹּא יְסַיֵּם אֶת הַמִּילִימֶטֶר הָאַחֲרוֹן שֶׁבַּקִּיר - הַחֹשֶׁךְ שֶׁבַּחֶדֶר יְהֵא כְּמוֹ שֶׁהָיָה לִפְנֵי פְּרִיצַת הַחַלּוֹן, וּמִי לֹא מֵבִין שֶׁבְּכָל מַכָּה וּמַכָּה שֶׁמוֹרִיד שִׁכְבָה מֵהַקִּיר הֲרֵי הוּא מִתְקַדֵּם לְסִיּוּם הַמַּטָּרָה לְהַחְדִּיר אוֹר לַחֶדֶר, וְאַף שֶׁלֹּא נִכָּר הַהִתְקַדְּמוּת וְהַחֹשֶׁךְ הִנּוֹ כְּמוֹ שֶׁהָיָה עַד שֶׁיְּסַיֵּם לְגַמְרֵי, אוּלָם הַהִתְקַדְּמוּת הִנָּהּ מוּחָשִׁית, כֵּן בַּתְּפִלָּה, אָמְנָם אֵינְךָ רוֹאֶה זֹאת אֲבָל חוֹבָה לְהַאֲמִין שֶׁבְּכָל תְּפִלָּה וּתְפִלָּה אַתָּה מִתְקַדֵּם וּלְבַסּוֹף בְּבַת אַחַת תָּבוֹא הַיְשׁוּעָה.<p dir="rtl">
תּוֹעֶלֶת ג:<p dir="rtl">
פְּעָמִים שֶׁהַתְּפִלּוֹת אֵינָם מִתְקַיְּמוֹת בַּמְבַקֵּשׁ עַצְמוֹ אֶלָּא בְּבָנָיו וּבִנְכָדָיו, וּפְעָמִים לִבְנֵי דּוֹרוֹ, כָּל הָעוֹלָם נִזּוֹן בִּזְכוּת חֲנִינָא וַחֲנִינָא דַּי לוֹ בְּקַב חֲרוּבִין, וְאִם כֵּן לִזְכוּתְךָ נִזְקָף יְשׁוּעָתָן שֶׁל רַבִּים וְהִנְּךָ הַבַּעַל חֶסֶד הַמַּמְשִׁיךְ שֶׁפַע בִּתְפִלּוֹתֶיךָ לְרַבִּים לְלֹא יְדִיעָתְךָ. הַדְּבָרִים מְבֻסָּסִים מֵהַבַּעַל שֵׁם טוֹב וְעוֹד רַבִּים.<p dir="rtl">
<b>שְׁאֵלָה ד</b>: אָדָם שֶׁמַּרְגִּישׁ עַצְמוֹ בִּירִידָה רוּחָנִית הַאִם יִמָּנַע מֵהַתְּפִלָּה עַד שֶׁיַּמְתִּין לְהַרְגָּשַׁת הִתְעַלּוּת אוֹ יִתְפַּלֵּל אֵיךְ שֶׁהוּא עַתָּה?<p dir="rtl">
<b>תְּשׁוּבָה</b>: פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם, וּפֵרֵשׁ הָאֲרִ"י עַרְעָר - רַע רַע. גַּם בְּמַצָּב יָרוּד חַיָּב אָדָם לִשְׁפֹּךְ שִׂיחוֹ לִפְנֵי ה', וְאַדְּרַבָּא, דַּוְקָא בְּמַצָּב שֶׁהִנוֹ בִּירִידָה תּוֹעֶלֶת הַתְּפִלָּה כְּפוּלָה.<p dir="rtl">
א. מִשּׁוּם שֶׁאִם לֹא יִתְפַּלֵּל יִתְנַתֵּק לְגַמְרֵי מֵהַבּוֹרֵא עַד שֶׁקָּשֶׁה יְהֵא לוֹ לָשׁוּב אַחַר כָּךְ לְבוֹרְאוֹ.<p dir="rtl">
ב. בְּעֵת שֶׁלִּבּוֹ נִשְׁבָּר בְּקִרְבּוֹ - יְקֻיַּם בּוֹ לֵב נִשְׁבָּר וְנִדְכֶּה אֱלֹקִים לֹא תִּבְזֶה, וְהַתְּפִלָּה מְסֻגֶּלֶת לְהִתְקַבֵּל יוֹתֵר.<p dir="rtl">
ג. תְּפִלָּה כָּזוֹ שֶׁמְּבַקֵּשׁ הָאָדָם מִבּוֹרְאוֹ שֶׁיַּחְלְצֵהוּ מִירִידָתוֹ הָרוּחָנִית לָשׁוּב לְבוֹרְאוֹ וּלְהַכִּירוֹ, תְּפִלָּה כָּזוֹ, אֲהוּבָה לִפְנֵי ה' הַרְבֵּה יוֹתֵר מִבַּקָּשׁוֹת אֲחֵרוֹת, וּמָתַי זְמַנָּהּ אִם לֹא כְּמוֹ עַכְשָׁו שֶׁלִּבּוֹ מַכִּיר בְּצָרְכָּהּ בֶּאֱמֶת אַחַר שֶׁהוּא עַתָּה בִּירִידָה. וְאַדְּרַבָּה, זוֹ עֲצַת הָעֵצוֹת לְהִנָּצֵל מִיֵּצֶר הָרָע לִשְׁפֹּךְ שִׂיחַ לְפָנָיו שֶׁיַּצִּילֵהוּ מִיֵּצֶר הָרָע, וְעַל זֶה דָּרְשׁוּ דּוֹרְשֵׁי רְשׁוּמוֹת, הַקָּדוֹשׁ בָּרוּךְ הוּא מִתְאַוֶּה לִתְפִלָּתָן שֶׁל צַדִּיקִים - לִתְפִלָּה כָּזוֹ שֶׁמְּבַקְּשִׁים מִמֶּנּוּ לִהְיוֹת צַדִּיקִים!<p dir="rtl">
<b>שְׁאֵלָה ה</b>: עַל מָה לְהִתְפַּלֵּל?<p dir="rtl">
תְּשׁוּבָה: יוֹתֵר נָכוֹן לִשְׁאֹל עַל מָה לֹא לְהִתְפַּלֵּל, אָדָם צָרִיךְ לְהִתְפַּלֵּל עַל הַכֹּל, הָחֵל מִדְּבָרִים הַגְּדוֹלִים בְּיוֹתֵר כְּעִסְקָאוֹת גְּדוֹלוֹת, נְסִיעוֹת מְסֻכָּנוֹת, נִתּוּחִים מְסֻבָּכִים, וְעַד הַפְּרָטִים הַקְּטַנִּים בְּיוֹתֵר, כְּהַצְלָחָה בִּקְנִיַּת בֶּגֶד אוֹ מִנְעָל, הַצְלָחַת הַבִּשּׁוּלִים, מְצִיאַת חֵן בְּעֵינֵי רוֹאָיו, וּבְכָךְ מְחַזֵּק בְּעַצְמוֹ אֶת הָאֱמוּנָה אֲשֶׁר אֵין עוֹד מִלְבַדּוֹ, כִּי בְּעֶצֶם לוּלֵי סִיַּעְתָּא דִּשְׁמַיָּא גַּם פְּעֻלָּה קְטַנָּה אֵינָהּ יְכוֹלָה לְהִתְבַּצֵּעַ בְּקַלּוּת אֶלָּא בְּסִבּוּךְ וּבְקֹשִׁי רַב, וּכְשֶׁיֵּשׁ סִיַּעְתָּא דִּשְׁמַיָּא גַּם פְּעֻלָּה גְּדוֹלָה וּמְסֻבֶּכֶת נַעֲשֵׂית בְּקַלּוּת וּבְנַחַת, וְאֶת הַסִיַּעְתָּא דִּשְׁמַיָּא קוֹנֶה הָאָדָם עַל יְדֵי הַקְדָּמַת תְּפִלָּה.<p dir="rtl">
<b>שְׁאֵלָה ו</b>: מַה טַּעַם יֵשׁ לְהִתְפַּלֵּל אַחַר שֶׁאוּלַי כְּבָר נִגְזְרָה גְּזֵרָה?<p dir="rtl">
<b>תְּשׁוּבָה</b>: כָּתַב בְּפֶלֶא יוֹעֵץ ג' סוּגֵי גְּזֵרוֹת יֶשְׁנָם.<p dir="rtl">
א. גְּזֵרָה נֶחֱרֶצֶת שֶׁלֹּא תּוֹעִיל לָהּ תְּפִלָּה<p dir="rtl">
ב. גְּזֵרָה זְמַנִּית שֶׁתִּתְבַּטֵּל גַּם לְלֹא תְּפִלָּה.<p dir="rtl">
ג. גְּזֵרָה שֶׁמִּלְּכַתְּחִלָּה נִקְבַּע עָלֶיהָ שֶׁבְּאִם יְבַקֵּשׁ הָאָדָם רַחֲמִים תִּתְבַּטֵּל וְאִם לָאו - לָאו.<p dir="rtl">
וְלָכֵן תָּמִיד יֵשׁ לָאָדָם לַחְשֹׁשׁ שֶׁמָּא הוּא בַּמַּצָּב הַשְּׁלִישִׁי, שֶׁהַגְּזֵרָה שֶׁנִּגְזְרָה עָלָיו מֻתְנֵית וְעוֹמֶדֶת הִיא בְּאִם יְבַקְּשׁוּ רַחֲמִים תִּתְבַּטֵּל וּבְאִם לָאו - לָאו. וּבִפְרָט שֶׁרֹב הַגְּזֵרוֹת הֵם כָּךְ שֶׁבְּכֹחַ הַתְּפִלָּה מְעוֹרְרִים רַחֲמֵי שָׁמַיִם וְנֶהֱפָךְ הַכֹּל לְטוֹבָה.<p dir="rtl">
<b>שְׁאֵלָה ז</b>: מַדּוּעַ הַתְּפִלָּה שֶׁהִיא כָּל כָּךְ חֲשׁוּבָה - זוֹלָה הִיא אֵצֶל בְּנֵי אָדָם?<p dir="rtl">
<b>תְּשׁוּבָה</b>: זֶה נוֹבֵעַ מֵחֹסֶר אֱמוּנָה, לְמִי שֶׁאֱמוּנָתוֹ מַעֲמִיקָה - הַתְּפִלָּה אֶצְלוֹ עֹנֶג רַב וּמַרְגִּישׁ אֶת קְצִירַת עֲמָלוֹ בַּתְּפִלָּה, שֶׁאָז הוּא בָּא וּמִתְעַנֵּג עַל רֹב עֲמָלוֹ בְּהִשְׁתַּפְכוֹ לִפְנֵי ה' וְאֵין לוֹ עֹנֶג וְשָׁעָה יָפָה יוֹתֵר מִזּוֹ.<p dir="rtl">
אוּלָם מִי שֶׁאֱמוּנָתוֹ שִׁטְחִית וְלֹא מַעֲמִיקָה שָׁקוּעַ הוּא בְּחַיֵּי הַחֹמֶר וּמַאֲמִין הוּא בְּהִשְׁתַּדְּלוּת וְנֶעֱלָם מִמֶּנּוּ סוֹד הַתְּפִלָּה, כֹּחָהּ וּמְתִיקוּתָהּ.<p dir="rtl">
<b>שְׁאֵלָה ח</b>: מַה הֵם הַתְּנָאִים לְקַבָּלַת הַתְּפִלָּה?<p dir="rtl">
<b>תְּשׁוּבָה</b>:<p dir="rtl">
א. לְהַאֲמִין בְּוַדָּאוּת שֶׁהַתְּפִלָּה נִשְׁמַעַת מִפִּיךָ לְאָזְנוֹ - כִּבְיָכוֹל שֶׁל הָאֱלֹקִים, כַּאֲשֶׁר יְדַבֵּר אִישׁ אֶל רֵעֵהוּ מַמָּשׁ.<p dir="rtl">
ב. לְהִתְפַּלֵּל בְּכַוָּנָה, וּבְהַכְנָעָה כְּעָנִי הַמְבַקֵּשׁ צְדָקָה בְּפִתְחוֹ שֶׁל עָשִׁיר.<p dir="rtl">
ג. מֵעֹמֶק הַלֵּב מִתּוֹךְ אֱמוּנָה שֶׁהִגַּעְתָּ לַכְּתֹבֶת הַיְחִידָה וְהַבִּלְעָדִית שֶׁיְּכוֹלָה לְמַלֵּא אֶת מְבֻקָּשְׁךָ.<p dir="rtl">
ד. לְהַקְדִּים תְּשׁוּבָה וּצְדָקָה לַתְּפִלָּה - וַאֲנִי בְּצֶדֶק אֶחֱזֶה פָנֶיךָ.<p dir="rtl">
ה. לְהִתְפַּלֵּל וְלַחְזֹר וּלְהִתְפַּלֵּל.<p dir="rtl">
ו. לְהִתְפַּלֵּל בַּמִּלִּים שֶׁלְּךָ, פְּרָט לְנֻסַּח הַתְּפִלָּה, כֵּיוָן שֶׁמִּלִּים שֶׁהִנְּךָ מְחַדֵּשׁ מִלִּבְּךָ יוֹצְאִים הֵמָּה בְּכַוָּנָה וּבֶאֱמֶת.<p dir="rtl">
ז. לְבַקֵּשׁ מֵאוֹצַר מַתְּנַת חִנָּם וְלֹא מִסִּבַּת זְכֻיּוֹתָיו.<p dir="rtl">
ח. לְבַקֵּשׁ בְּעִתּוֹת רָצוֹן מְיֻחָדוֹת כְּאַחַר חֲצוֹת הַלַּיְלָה, סָמוּךְ לְעַמּוּד הַשַּׁחַר, בִּשְׁעַת מִנְחָה שֶׁל שַׁבָּת, וְעוֹד.<p dir="rtl">
ט. לְהִתְפַּלֵּל עַל הַזּוּלַת, וְהַמִּתְפַּלֵּל עַל חֲבֵרוֹ הוּא נַעֲנֶה תְּחִלָּה.<p dir="rtl">
י. כָּל הַשְּׁעָרִים נִנְעֲלוּ חוּץ מִשַּׁעֲרֵי דִּמְעָה, הַדְּמָעוֹת פוֹתְחוֹת אֶת כָּל הַשְּׁעָרִים.<p dir="rtl">
<b>שְׁאֵלָה ט</b>: מַה תּוֹעֶלֶת בְּהַקְדָּמַת הַתְּפִלָּה לַצָּרָה?<p dir="rtl">
<b>תְּשׁוּבָה</b>: לְעוֹלָם יִתְפַּלֵּל אָדָם עַד שֶׁלֹּא יֶחֱלֶה - שֶׁאִלְמָלֵי חָלָה אוֹמְרִים לוֹ הָבֵא זְכוּת וְהִפָּטֵר. <span class="booklinks" onclick="sendBookLink(this)" onmouseover="setBookLinkTitle(this)">(גְּמָרָא בְּרָכוֹת)</span><p dir="rtl">
תּוֹעֶלֶת הַקְדָּמַת הַתְּפִלָּה מִכַּמָּה סִבּוֹת:<p dir="rtl">
א. חֹק חָקַק הַקָּבָּ"ה אִי אֶפְשָׁר לְקַבֵּל כְּלוּם בָּעוֹלָם הַזֶּה לְלֹא תְּפִלָּה (ר' יְרוּחָם מִמִּיר וּרְאֵה בְּסִפְרֵנוּ "שִׂיחַ יִשְׂרָאֵל" בַּאֲרִיכוּת).<p dir="rtl">
ב. אָדָם הַמַּקְדִּים תְּפִלָּה וְנַעֲנֶה כְּתוֹצָאָה מִתְּפִלָּתוֹ מֻבְטָח הוּא שֶׁיְּשׁוּעָתוֹ אֲמִתִּית וְלֹא יְשׁוּעָה שֶׁיְּאָרַע לוֹ נֶזֶק בְּעִקְּבוֹתֶיהָ, מַה שֶּׁאֵין כֵּן הַמְקַבֵּל שִׁפְעוֹ לְלֹא תְּפִלָּה אֵין הוּא יָכוֹל לִהְיוֹת בָּטוּחַ שֶׁשִּׁפְעוֹ זֶה לֹא יְהָפֵךְ לוֹ לְרָעָתוֹ בִּבְחִינַת - "יֵשׁ עֹשֶׁר שָׁמוּר לִבְעָלָיו לְרָעָתוֹ".<p dir="rtl">
ג. הַמַּקְדִּים תְּפִלָּה וְנַעֲנֶה אֵין יוֹרֵד לוֹ מִזְּכֻיּוֹתָיו מִסִּבַּת הֲנָאָתוֹ מִשִּׁפְעוֹ הַטּוֹב, כֵּיוָן שֶׁהִקְדִּים הוּא לְהוֹרִיד זֹאת בְּרַחֲמִים וּבְמַתְּנַת חִנָּם. מַה שֶּׁאֵין כֵּן מִי שֶׁמְּקַבֵּל זֹאת לְלֹא תְּפִלָּה יִתָּכֵן וִינַכּוּ לוֹ מִזְּכֻיּוֹתָיו בָּזֶה שֶׁמְּקַבֵּל שְׂכָרוֹ בָּעוֹלָם הַזֶּה.<p dir="rtl">
<b>שְׁאֵלָה י</b>: יָדוּעַ שֶׁגַּם עַל רוּחָנִיּוּת וְיִרְאַת שָׁמַיִם יֵשׁ לְבַקֵּשׁ, וַהֲלֹא הַכֹּל בִּידֵי שָׁמַיִם חוּץ מִיִּרְאַת שָׁמַיִם?<p dir="rtl">
תְּשׁוּבָה: אֵין בַּקָּשַׁת הַתְּפִלָּה לְנִצְחוֹן הַיֵּצֶר הָרָע וַעֲלִיָּה רוּחָנִית סוֹתֶרֶת אֶת נְקֻדַּת הַבְּחִירָה הַקּוֹבַעַת שֶׁהַכֹּל בִּידֵי שָׁמַיִם חוּץ מִיִּרְאַת שָׁמַיִם, וְהָעֻבְדָּא שֶׁנִּסְחוּ לָנוּ רַבּוֹתֵינוּ בְּנֻסַּח הַתְּפִלָּה בַּקָּשׁוֹת רַבּוֹת לִפְתִיחַת הַלֵּב לְחָכְמָה וְלִדְבֵקוּת בַּעֲבוֹדַת ה', כְּמוֹ "וְהָאֵר עֵינֵינוּ בְּתוֹרָתֶךָ וְדַבֵּק לִבֵּנוּ בְּמִצְווֹתֶיךָ וְיַחֵד לְבָבֵנוּ לְאַהֲבָה וּלְיִרְאָה אֶת שְׁמֶךָ", וּכְמוֹ הֲשִׁיבֵנוּ אָבִינוּ לְתוֹרָתֶךָ וְקָרְבֵנוּ מַלְכֵּנוּ לַעֲבוֹדָתֶךָ" וְעוֹד הַרְבֵּה.<p dir="rtl">
וּבֶאֱמֶת מַדּוּעַ אֵין זֶה סְתִירָה לַבְּחִירָה, פֵּרֵשׁ הַמַּהַרְשָׁ"א, כֵּיוָן שֶׁעֶצֶם זֶה שֶׁהָאָדָם הֶחְלִיט מֵעַצְמוֹ לִבְחֹר בַּטּוֹב וֶהֱבִינוֹ מָדָּעוֹ מֵעַצְמוֹ מַהוּ הַטּוֹב הָאֲמִתִּי, וְזֶה הֲרֵי מִבְּחִירָתוֹ הָאִישִׁית, הֲרֵי שֶׁמִּתּוֹךְ כָּךְ מְבַקֵּשׁ הוּא רַחֲמִים שֶׁיְּסַיְּעוּהוּ מִן הַשָּׁמַיִם, וְזֶה גּוּפָא שֶׁמְּבַקֵּשׁ זֶהוּ מִבְּחִירָתוֹ אֶת הַטּוֹב, אִם כֵּן אֵין כָּאן שׁוּם סְתִירָה לַבְּחִירָה וְעַל זֶה נֶאֱמַר "הַבָּא לִטָּהֵר מְסַיְּעִין אוֹתוֹ". וְאַדְּרַבָּא, מוּבָא בְּסֵפֶר חֲסִידִים, לִתְפִלָּה עַל עִנְיְנֵי רוּחָנִיּוּת אֵין עָלֶיהָ קִטְרוּגִים וְלֹא כְּמוֹ בְּבַקָּשׁוֹת גַּשְׁמִיּוֹת שֶׁיֶּשְׁנָם קִטְרוּגִים, כְּגוֹן שֶׁאֵינוֹ רָאוּי לְכָךְ וְכַדּוֹמֶה, אֲבָל בְּרוּחָנִיּוּת אַדְּרַבָּא קְרוֹבָה תְּפִלָּה לְהִתְקַבֵּל וַחֲבִיבָה הִיא לִפְנֵי הַקָּבָּ"ה יוֹתֵר מִכָּל.<p dir="rtl">
<b>שְׁאֵלָה יא</b>: בַּמֶּה תְּלוּיָה אֶפְשָׁרוּת נְקִיּוּת הַכַּוָּנָה בַּתְּפִלָּה?<p dir="rtl">
<b>תְּשׁוּבָה</b>: זַכּוּת הַכַּוָּנָה בַּתְּפִלָּה תְּלוּיָה:<p dir="rtl">
א. סוּר מֵרָע וּבִפְרָט בְּעִנְיְנֵי קְדֻשָּׁה כִּשְׁמִירַת בְּרִית קֹדֶשׁ הַמַּתְחִיל מִשְּׁמִירַת הָעֵינַיִם וְכוּ'.<p dir="rtl">
ב. קַדֵּשׁ עַצְמְךָ בַּמֻּתָּר לָךְ, אֲכִילָה בְּהִסְתַּפְּקוּת וּבִמְתִינוּת, וְאִלוּ אֲכִילָה מְרֻבָּה אוֹ בִּרְעַבְתָּנוּת וְכֵן הִתְגַּשְּׁמוּת בַּהֲנָאוֹת הָעוֹלָם אֲפִלּוּ בְּדִבְרֵי רְשׁוּת מוֹנַעַת אֶת הַקְּדֻשָּׁה וְאֶת הַרְגָּשׁוֹת נֹעַם הַתְּפִלָּה, וְהוּא בָּדוּק וּמְנֻסֶּה מַמָּשׁ מִדָּה בְּמִדָּה.<p dir="rtl">
ג. קְבִיעוּת לַתְּפִלָּה הֵן בַּזְּמַן וְהֵן בַּמָּקוֹם, כְּשֶׁהַמָּקוֹם נוֹחַ וְשָׁקֵט וְהַזְּמַן קָבוּעַ - מוֹעִיל לְכַוָּנַת הַתְּפִלָּה.<p dir="rtl">
ד. קִנְאַת סוֹפְרִים תַּרְבֶּה חָכְמָה, לָכֵן לְהִתְפַּלֵּל בְּחֶבְרַת אֲנָשִׁים יִרְאֵי שָׁמַיִם הַיּוֹדְעִים עֶרֶךְ הַתְּפִלָּה.<p dir="rtl">
ה. לֹא לָבוֹא לַתְּפִלָּה מִתּוֹךְ דִּבְרֵי חוֹל אֶלָּא מִתּוֹךְ דִּבְרֵי תּוֹרָה, וּבְיוֹתֵר מוֹעִיל כְּשֶׁבָּאִים לַתְּפִלָּה מִתּוֹךְ לִמּוּד מוּסָר.<p dir="rtl">
ו. רֹב בִּלְבּוּלֵי הַתְּפִלָּה הֵמָּה מֵהַקְפָּדוֹת שֶׁל בֵּין אָדָם לַחֲבֵרוֹ, לָכֵן תְּנַאי גָּדוֹל לְזַכּוּת הַכַּוָּנָה בַּתְּפִלָּה שֶׁאַל יְהֵא לְךָ הַקְפָּדָה עַל שׁוּם אָדָם מִיִּשְׂרָאֵל.<p dir="rtl">
ז. בְּדֶרֶךְ כְּלָל לְהִתְפַּלֵּל מִתּוֹךְ סִדּוּר דַּוְקָא, וְרַק לְעִתִּים כְּשֶׁהִנְךָ בְּמַצַּב הִתְעַלּוּת מְיֻחֶדֶת וּבָרוּר לְךָ שֶׁעָדִיף לְךָ מִבְּלִי הַסִּדּוּר אֲזַי סְגֹר עֵינֶיךָ וְהִתְפַּלֵּל, וְאִם נֶחְלְשָׁה הִתְלַהֲבוּתְךָ בְּאֶמְצַע חֲזֹר לַסִּדּוּר, וְאַל תִּתְעַצֵּל.<p dir="rtl">
ח. תּוֹעֶלֶת הַתְּפִלָּה מִתּוֹךְ הַסִּדּוּר כְּשֶׁהַסִּדּוּר תָּפוּס בַּיָּד דַּוְקָא אֲבָל כְּשֶׁמֻּנָּח עַל הַסְּטֶנְדֵּר וְכַדּוֹמֶה כְמֻנָּח בָּאָרוֹן דָּמִי.<p dir="rtl">
<b>שְׁאֵלָה יב</b>: אָדָם שֶׁיּוֹדֵעַ שֶׁאֵין יָכוֹל לְכַוֵּן בִּתְפִלָּתוֹ הַאִם יִתְפַּלֵּל, וּמַה נַּעֲשָׂה בְּאוֹתָהּ תְּפִלָּה?<p dir="rtl">
<b>תְּשׁוּבָה</b>: יִתְפַּלֵּל גַּם אִם אֵינוֹ יָכוֹל לְכַוֵּן, וּמוּבָא בְּסִפְרֵי הַמְקֻבָּלִים שֶׁכָּל אוֹתָם תְּפִלּוֹת שֶׁנֶּאֶמְרוּ לְלֹא כַּוָּנָה מֻפְקָדִים הֵמָּה, וּמִתְעַלִּים כֻּלָּם כַּאֲשֶׁר יִזְדַּמֵּן לוֹ תְּפִלָּה אַחַת בְּכַוָּנָה וְכָרָאוּי, אֲזַי אוֹתָהּ תְּפִלָּה מַעֲלָה אִתָּהּ אֶת כָּל אוֹתָם הַתְּפִלּוֹת הַנְּפוּלוֹת, וְכֵן תְּפִלוֹת הַיָּמִים נוֹרָאִים כְּרֹאשׁ הַשָּׁנָה וְיוֹם הַכִּפּוּרִים הַנֶּאֱמָרִים בְּכַוָּנָה כָּרָאוּי מַעֲלִים אֶת כָּל תְּפִלּוֹת הַשָּׁנָה שֶׁנֶּאֶמְרוּ לְלֹא כַּוָּנָה, [רַק שֶׁלֹּא יְהֵא בִּכְלַל אֶחְטָא וְיוֹם הַכִּפּוּרִים מְכַפֵּר].<p dir="rtl">
<b>שְׁאֵלָה יג</b>: לֵב נִשְׁבָּר וְנִדְכֶּה אֱלֹקִים לֹא תִּבְזֶה, וַהֲלֹא צָרִיךְ לְהִתְפַּלֵּל מִתּוֹךְ שִׂמְחָה?<p dir="rtl">
<b>תְּשׁוּבָה</b>: יֵשׁ הֶבְדֵּל בֵּין לֵב נִשְׁבָּר לְבֵין עַצְבוּת, אָמְנָם הַהֶבְדֵּל הוּא דַּק, אוּלַם סִימָן יֵשׁ לָאָדָם לֵידַע אִם הִתְפַּלֵּל מִתּוֹךְ לֵב נִשְׁבָּר אוֹ מִתּוֹךְ עַצְבוּת וּמָרָה שְׁחֹרָה, וְהוּא אִם לְאַחַר שֶׁשָּׁפַךְ תְּפִלָּתוֹ לִפְנֵי בּוֹרְאוֹ מַרְגִּישׁ שִׂמְחָה גְּדוֹלָה, זֶהוּ סִימָן שֶׁמִּתְּחִלָּה הָיְתָה תְּפִלָּתוֹ מִתּוֹךְ לֵב נִשְׁבָּר, כִּי אִם תְּפִלָּתוֹ הָיְתָה בְּעַצְבוּת וּמָרָה שְׁחֹרָה יִשָּׁאֵר כָּךְ גַּם לְאַחַר תְּפִלָּתוֹ <span class="booklinks" onclick="sendBookLink(this)" onmouseover="setBookLinkTitle(this)">(שׁוֹמֵר אֱמוּנִים)</span>.<p dir="rtl">
<b>שְׁאֵלָה יד</b>: הַאִם יֵשׁ סִימָן לָדַעַת כְּשֶׁתְּפִלָּתוֹ מְקֻבֶּלֶת אוֹ לֹא?<p dir="rtl">
<b>תְּשׁוּבָה</b>: כֵּן, כַּאֲשֶׁר מַרְגִּישׁ נֹעַם ה' בַּתְּפִלָּה וּתְפִלָּתוֹ שְׁגוּרָה בְּפִיו וּבְלִבּוֹ, וּמִתְלַוָּה אֵלָיו שִׂמְחָה עֲצוּמָה מִתּוֹךְ צְלִילוּת הַדַּעַת שֶׁהִנּוֹ עוֹמֵד לִפְנֵי הָאֱלֹקִים שֶׁאֵין כַּיּוֹצֵא בּוֹ, מְבֻשָּׂר הוּא שֶׁתְּפִלָּתוֹ פָּעֲלָה אֶת פְּעֻלָּתָהּ בְּהַצְלָחָה. <span class="booklinks" onclick="sendBookLink(this)" onmouseover="setBookLinkTitle(this)">(שׁוֹמֵר אֱמוּנִים)</span><p dir="rtl">
<b>שְׁאֵלָה טו</b>: יֵשׁ עִנְיָן בִּקְרִיאַת תְּהִלִּים בְּכַמּוּת וְלֹא בְּאֵיכוּת?<p dir="rtl">
<b>תְּשׁוּבָה</b>: בְּדֶרֶךְ כְּלָל יֵשׁ לָנוּ אֶת הַכְּלָל - טוֹב מְעַט בְּכַוָּנָה מֵהַרְבֵּה בְּלֹא כַּוָּנָה, אֶלָּא כְּשֶׁלְּעִתִּים מִצְטָרְפִים רַבִּים וּבְיַחַד עוֹשִׂים "תַּעֲנִית דִּבּוּר" שֶׁהִיא קְרִיאַת תְּהִלִּים ג' פְּעָמִים בְּרֶצֶף, בְּוַדַּאי שֶׁיֵּשׁ לָזֶה מַעֲלָה כְּשֶׁלְּעַצְמוֹ וּסְגֻלּוֹת מְיֻחָדוֹת לִפְעֻלָּה כָּזוֹ, אָמְנָם יַעֲשֶׂה זֹאת רַק לְעִתִּים אֲבָל בְּדֶרֶךְ כְּלָל כַּנַּ"ל - טוֹב מְעַט בְּכַוָּנָה וּבְתַחֲנוּנִים וּבִבְכִיָּה מֵהַרְבֵּה בְּלֹא כַּוָּנָה, וְכַמּוּבָן אֵלּוּ שֶׁקָּשֶׁה לָהֶם לְהָאֵט אֶת קְרִיאָתָם וּרְגִילִים בִּקְרִיאָה בִּמְרוּצָה יַעֲשׂוּ כְּהֶרְגֵּלָם וְיִשְׁתַּדְּלוּ לְכַוֵּן עַד כַּמָּה שֶׁאֶפְשָׁר לָהֶם, וּבִפְרָט הַנָּשִׁים שֶׁקּוֹרְאוֹת תְּהִלִּים בְּרֶצֶף בְּוַדַּאי מַעֲלוֹת רַבּוֹת וְנִשְׂגָּבוֹת יֵשׁ לְכָךְ וּמְבַטְּלוֹת בְּכָךְ הַרְבֵּה גְּזֵרוֹת רָעוֹת.<p dir="rtl">
<b>שְׁאֵלָה טז</b>: כַּמָּה לְהִתְפַּלֵּל?<p dir="rtl">
<b>תְּשׁוּבָה</b>: הַלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ <span class="booklinks" onclick="sendBookLink(this)" onmouseover="setBookLinkTitle(this)">(גְּמָרָא בְּרָכוֹת)</span>, כַּמָּה שֶׁיִּתְפַּלֵּל אָדָם יוֹתֵר - טוֹב הוּא לוֹ, לָכֵן גַּם בְּלֶכְתּוֹ בַּדֶּרֶךְ - בִּמְקוֹם לְהַבִּיט בְּהַבְלֵי עוֹלָם יֹאמַר כַּמָּה פִּרְקֵי תְּהִלִּים, וְכֵן בְּבֵיתוֹ בְּהִסְתּוֹבְבוֹ מִמָּקוֹם לְמָקוֹם, לִפְנֵי כָּל פְּעֻלָּה שֶׁעוֹשֶׂה, וְכֵן יוֹדֶה לַה' עַל כָּל דָּבָר וְדָבָר וְיַרְגִּיל עַצְמוֹ לְהָשִׂיחַ בֵּינוֹ לְבֵין קוֹנוֹ כְּכָל הַיּוֹתֵר.<p dir="rtl">
<b>שְׁאֵלָה יז</b>: הַאִם תְּפִלָּה מוֹעִילָה לְאַחַר גְּזַר דִּין?<p dir="rtl">
<b>תְּשׁוּבָה</b>: בְּהֶחְלֵט כֵּן, כְּפִי שֶׁהָיָה עִם חִזְקִיָּהוּ שֶׁקִּבֵל נְבוּאָה מִישַׁעְיָה שֶׁיָּמוּת וּבִתְפִלָּתוֹ וּתְחִנָּתוֹ חַי עוֹד 15 שָׁנִים, בְּקַבָּלָתוֹ הַמְפֻרְסֶמֶת: "כָּךְ מְקֻבְּלַנִי מִבֵּית אֲבִי אַבָּא אֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם אַל יִתְיָאֵשׁ מִן הָרַחֲמִים".<p dir="rtl">
וְכֵן הָאִמָּהוֹת עֲקָרוֹת הָיוּ וְנִשְׁתַּנָּה עֲלֵיהֶם הַטֶּבַע מִכֹּחַ הַתְּפִלָּה.<p dir="rtl">
<b>שְׁאֵלָה יח</b>: הַאִם כְּדַאי לְהִתְפַּלֵּל עַל יְשׁוּעָה מִיִּסּוּרִים מְסֻיָּמִים מֵחֲשָׁשׁ שֶׁלֹּא תִּצְמַח בִּמְקוֹמָם פֻּרְעָנוּת אַחֶרֶת?<p dir="rtl">
<b>תְּשׁוּבָה</b>: יֶשְׁנָהּ כָּאן בְּעָיָה, מֵאַחַר וְהַקָּדוֹשׁ בָּרוּךְ הוּא רָאָה לְנָכוֹן לְיַסֵּר אֶת הָאָדָם וְזֶהוּ תִּקּוּנוֹ וְטוֹבָתוֹ, הֲרֵי יֵשׁ חֲשָׁשׁ שֶׁאִם יַפְצִיר בִּתְפִלָּה לְהִוָּשַׁע - שֶׁלֹּא יָמִירוּ אֶת עָנְשׁוֹ בְּדָבָר אַחֵר.<p dir="rtl">
וְכַמָּה עֵצוֹת לְכָךְ:<p dir="rtl">
א. הַנָּכוֹן הוּא לְבַקֵּשׁ וְלֹא לְהַפְצִיר יוֹתֵר מִדַּי.<p dir="rtl">
ב. לְבַקֵּשׁ מֵאוֹצָר שֶׁל מַתְּנַת חִנָּם כְּדֵי שֶׁלֹּא יְנַכּוּ לוֹ מִשְּׂכָרוֹ וּכְדֵי שֶׁלֹּא יָמִירוּ לוֹ אֶת עָנְשׁוֹ בְּאַחֵר.<p dir="rtl">
ג. לְבַקֵּשׁ עַל זֶה עַצְמוֹ - שֶׁמְּבַקֵּשׁ שֶׁתִּתְמַלֵּא בַּקָּשָׁתוֹ בִּתְנַאי שֶׁלֹּא יֻזַּק מִמָּקוֹם אַחֵר.<p dir="rtl">
<h3 dir="rtl" id="960_dor_acharon, לא הנדרש ללחם, ולאו דוקא לנצח">לא. הַנִּדְרָשׁ - לִלְחֹם, וְלָאו דַּוְקָא לְנַצֵּחַ</h3><p dir="rtl">
(פרק זה הועתק מספרנו עין טובה שיש בו מעניין התפילה כמו שמבואר בסופו)<p dir="rtl">
לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל ה' אֱלֹקָיו עִמּוֹ וּתְרוּעַת מֶלֶךְ בּוֹ <span class="booklinks" onclick="sendBookLink(this)" onmouseover="setBookLinkTitle(this)">(במדבר כג, כא)</span><p dir="rtl">
וּפֵרֵשׁ רש"י: לֹא הִבִּיט - הַקָּדוֹשׁ בָּרוּךְ הוּא - אָוֶן שֶׁבְּיַעֲקֹב. שֶׁכְּשֶׁהֵן עוֹבְרִין עַל דְּבָרָיו אֵינוֹ מְדַקְדֵּק אַחֲרֵיהֶם לְהִתְבּוֹנֵן בְּאוֹנִיּוֹת [לְשׁוֹן אָוֶן] שֶׁלָּהֶם וּבַעֲמָלָן [לְשׁוֹן עֲבֵרָה] שֶׁהֵם עוֹבְרִים עַל דָּתוֹ. ה' אֱלֹקָיו עִמּוֹ - אֲפִלּוּ הֵן מַכְעִיסִין וּמַמְרִין לְפָנָיו, אֵינוֹ זָז מִתּוֹכָן. וּתְרוּעַת מֶלֶךְ בּוֹ - לְשׁוֹן חִבָּה וְרֵעוּת.<p dir="rtl">
וְיֵשׁ לְהָבִין, הֲלֹא יָדוּעַ דְּהָאֱמֶת שֶׁאֵין שׁוּם וִתּוּר, וְכָל הָאוֹמֵר הַקָּדוֹשׁ בָּרוּךְ הוּא וַתְרָן - יִוָּתְרוּ מֵעָיו, וּמֵעִקַּר יְסוֹדוֹת הָאֱמוּנָה - שֶׁהָאָדָם נִדּוֹן עַל כָּל פְּרָט וּפְרָט מִמַּעֲשָׂיו, וּמַהוּ, אִם כֵּן, "אֵינוֹ מְדַקְדֵּק אַחֲרֵיהֶן לְהִתְבּוֹנֵן בָּאָוֶן שֶׁלָּהֶם וּבַעֲמָלָן"?<p dir="rtl">
נַנִּיחַ קוּשְׁיָא זוֹ, וְנַעֲבֹר לְהַנֶּאֱמַר בַּהַפְטָרָה <span class="booklinks" onclick="sendBookLink(this)" onmouseover="setBookLinkTitle(this)">(מיכה ו)</span>:<p dir="rtl">
"שִׁמְעוּ הָרִים אֶת רִיב ה' וְהָאֵתָנִים מֹסְדֵי אָרֶץ, כִּי רִיב לַה' עִם עַמּוֹ וְעִם יִשְׂרָאֵל יִתְוַכָּח, עַמִּי מֶה עָשִׂיתִי לְךָ וּמָה הֶלְאֵתִיךָ? עֲנֵה בִּי! כִּי הֶעֱלִתִיךָ מֵאֶרֶץ מִצְרַיִם, וּמִבֵּית עֲבָדִים פְּדִיתִיךָ, וָאֶשְׁלַח לְפָנֶיךָ אֶת מֹשֶׁה אַהֲרֹן וּמִרְיָם. עַמִּי! זְכָר נָא מַה יָּעַץ בָּלָק מֶלֶךְ מוֹאָב וּמֶה עָנָה אוֹתוֹ בִּלְעָם בֶּן בְּעוֹר מִן הַשִּׁטִּים עַד הַגִּלְגָּל לְמַעַן דַּעַת צִדְקוֹת ה'".<p dir="rtl">
גַּם בְּהַפְטָרָה זוֹ יֵשׁ לְהָבִין מַהוּ שֶׁאוֹמֵר הַקָּדוֹשׁ בָּרוּךְ הוּא לְעַמּוֹ - "מַה הֶלְאֵתִיךָ", דְּהַיְנוּ מַה הִטְרַחְתִּי אוֹתְךָ וְאֵיזֶה עֹל הִטַּלְתִּי עָלֶיךָ, וְהוּא פֶּלֶא! עֹל תּוֹרָה לָאו עֹל הוּא?! כַּמָּה קָשֶׁה עֲמָלָהּ שֶׁל תּוֹרָה,  הֲלֹא אֵין הַתּוֹרָה מִתְקַיֶּמֶת אֶלָּא בְּמִי שֶׁמֵּמִית עַצְמוֹ עָלֶיהָ. הַתּוֹרָה נִקְנֵית בְּמִעוּט תַּעֲנוּג בְּמִעוּט שֵׁנָה, פַּת בַּמֶּלַח מַיִם בַּמְּשׂוּרָה וְכוּ' וְכוּ'.<p dir="rtl">
וְעוֹד עֲבוֹדַת הַתְּפִלָּה לֹא עֲבוֹדַת טֹרַח הִיא?! וַהֲלֹא וּלְעָבְדוֹ בְּכָל לְבַבְכֶם דָּרְשׁוּ חֲזַ"ל: "אֵיזוֹהִי עֲבוֹדָה שֶׁבַּלֵּב - זוֹ תְּפִלָּה, וְזוֹ עֲבוֹדָה לֹא קַלָּה.<p dir="rtl">
תִּקּוּן הַמִּדּוֹת - גַּאֲוָה, כַּעַס, שֶׁקֶר, נְדִיבוּת, מוֹחֵל עַל עֶלְבּוֹנוֹ וְכוּ' - וְכִי עֲבוֹדָה קַלָּה הִיא?! הַצַּדִּיקִים הֲלֹא מוּעָטִים הֵמָּה. מִי וָמִי יָכוֹל לַעֲמֹד כָּרָאוּי בַּעֲמַל הַתּוֹרָה וּמִצְווֹתֶיהָ.<p dir="rtl">
וְעוֹד, גַּם הַמִּשְׁתַּדְּלִים בְּכָל כֹּחָם לַעֲבֹד אֶת בּוֹרְאָם, כַּמָּה נְפִילוֹת, עֲלִיּוֹת וִירִידוֹת, עוֹבְרִים הֵמָּה בְּמַהֲלַךְ עֲבוֹדָתָם. הֲיֵשׁ עָמָל גָּדוֹל מִזֶּה לְהִשְׁתַּדֵּל לְהִתְעַלּוֹת, וְשׁוּב לִפֹּל, לְהִתְאַמֵּץ לָקוּם וְשׁוּב לִפֹּל, הֲלֹא הִיא עֲבוֹדַת פֶּרֶךְ מַמָּשׁ, שֶׁהֲרֵי מָצִינוּ בְּמִצְרַיִם שֶׁעָבְדוּ יִשְׂרָאֵל בְּפֶרֶךְ, וְאָמְרוּ בַּמִּדְרָשׁ לָמָּה נִקְרֵאת עֲבוֹדַת פֶּרֶךְ, לְפִי שֶׁהָיוּ מְחַיְּבִים אֶת יִשְׂרָאֵל לִבְנוֹת אֶת פִּתּוֹם וְאֶת רַעַמְסֵס, וְהָיוּ יִשְׂרָאֵל בּוֹנִים וְהַמִּצְרִים מַחֲרִיבִים וְהוֹרְסִים אֶת בְּנִיָּתָם. אִם כֵּן, כָּזוֹ עֲבוֹדַת פֶּרֶךְ הִיא נַחֲלַת כָּל עוֹבֵד ה' בִּנְפִילוֹתָיו וְקִימוֹתָיו.<p dir="rtl">
וּבִכְלָל יֵשׁ לְהָבִין מַה תּוֹעֶלֶת יֵשׁ בַּנְּפִילוֹת הָרַבּוֹת שֶׁעוֹבֵר אָדָם בְּמַהֲלַךְ עֲבוֹדָתוֹ, מַדּוּעַ לֹא מִתְאַפְשֵׁר לָאָדָם לַעֲבֹד אֶת ה' בְּנַחַת לְאַחַר שֶׁהֶחְלִיט בְּכֹחַ בְּחִירָתוֹ לִהְיוֹת עוֹשֶׂה רְצוֹן קוֹנוֹ, מַדּוּעַ גַּם לְאַחַר בְּחִירָתוֹ בַּטּוֹב נוֹחֵל הוּא מַפַּחֵי נֶפֶשׁ גְּדוֹלִים וּקְשָׁיִים רַבִּים, נִסְיוֹנוֹת, פִּתּוּיִים, כְּדֵי לְבַטְּלוֹ מֵעֲבוֹדָתוֹ.<p dir="rtl">
וְעוֹד יֵשׁ לְהָבִין, מָה עִנְיַן הַגָּלֻיּוֹת הָרַבּוֹת שֶׁגָּלוּ יִשְׂרָאֵל. מַה תּוֹעַלְתָּן? וְאַדְּרַבָּה, אִם נִתְבּוֹנֵן, נִרְאֶה, שֶׁהַמַּטָּרָה הַצְּפוּיָה מֵהַגָּלוּת לֹא רַק שֶׁלֹּא הֻשְּׂגָה אֶלָּא הֻשְּׂגָה הַהֵפֶךְ לְגַמְרֵי; בְּגָלוּת מִצְרַיִם נִשְׁתַּעְבְּדוּ יִשְׂרָאֵל בְּכוּר הַבַּרְזֶל - מִצְרַיִם - לָצֵאת מִשָּׁם מְזֻכָּכִים וּנְקִיִּים מִכָּל חָמְרִיּוּת וְגַשְׁמִיּוּת לִכְשֶׁיִהְיוּ רְאוּיִים לְמַתַּן תּוֹרָה, וְהִנֵּה, בְּעִקְבוֹת גָּלוּת מִצְרַיִם נִשְׁקְעוּ שָׁם עַד הַגִּיעָם לְמ"ט שַׁעֲרֵי טֻמְאָה, וְכַנֶּאֱמָר: "וְאַתְּ עֵרוֹם וְעֶרְיָה" - שֶׁהָיוּ עֲרֻמִּים מִן הַמִּצְווֹת.<p dir="rtl">
וְעוֹד מָצִינוּ בְּיֶתֶר הַגָּלֻיּוֹת, כְּגוֹן גָּלוּת שִׁבְעִים שָׁנָה שֶׁבֵּין בַּיִת רִאשׁוֹן לְשִׁנַּי, הֶעֱבִירָה אֶת יִשְׂרָאֵל עַל דָּתָם לְגַמְרֵי, וְחָזְרוּ עַמֵּי הָאָרֶץ גְּמוּרִים וְשָׁכְחוּ אֶת כָּל הַתּוֹרָה כֻּלָּהּ. וּמַה נֹּאמַר עַל הַהִתְבּוֹלְלוּת הַנּוֹרָאָה שֶׁנִגְרַם בְּעִקְבוֹת הַגָּלוּת עַד יָמֵינוּ אָנוּ, וְכַנֶּאֱמָר" וַיִתְעָרְבוּ בַגּוֹיִם וַיִּלְמְדוּ מַעֲשֵׂיהֶם", הֲרֵי שֶׁהַנְּפִילוֹת שֶׁנִּגְרְמוּ בְּעִקְבוֹת הַגָּלוּת הֵבִיאוּ לְמַטָּרָה הֲפוּכָה מֵהַנִּרְצֵית.<p dir="rtl">
בְּעֶזְרַת הַשֵּׁם, נִרְאֶה לְיַשֵּׁב אֶת כָּל הַנִּצְרָךְ הֲבָנָה שֶׁהִזְכַּרְנוּ לְמַעְלָה בְּהַשְׂכִּילֵנוּ עַל דָּבָר אֶחָד.<p dir="rtl">
וְנַקְדִּים בִּשְׁנֵי מְשָׁלִים:<p dir="rtl">
<b>מָשָׁל רִאשׁוֹן.</b><p dir="rtl">
קַבְּלַן בִּנְיָן הֶחְלִיט לִבְנוֹת בִּנְיָן בַּעַל עֶשֶׂר קוֹמוֹת, הֵחֵל בַּקּוֹמָה הָרִאשׁוֹנָה, חָפַר יְסוֹדוֹת עַד הַגִּיעוֹ לִיצִיקַת הַתִּקְרָה שֶׁל הַקּוֹמָה הָרִאשׁוֹנָה, לְאַכְזָבָתוֹ - קָרְסָה הַתִּקְרָה, הֵחֵל שׁוּב אוֹתוֹ קַבְּלָן בִּבְנִיָּתָהּ מֵחָדָשׁ, פִּנָּה אֶת הַהֲרִיסוֹת, חִזֵּק אֶת הַיְסוֹדוֹת, הֶעֱמִיד קוֹמָה וְיָצַק אֶת גַּגָּהּ - וְשׁוּב קָרְסָה לוֹ הַתִּקְרָה. בְּרֹב צַעַר וְיָגוֹן הִתְעַקֵּשׁ לְנַסּוֹת פַּעַם שְׁלִישִׁית לַהֲקִימָהּ מֵחָדָשׁ - וְהִנֵּה שׁוּב קָרְסָה לוֹ הַתִּקְרָה.<p dir="rtl">
<b>מָשָׁל שֵׁנִי.</b><p dir="rtl">
קַבְּלַן בִּנְיָן הֶחְלִיט לִבְנוֹת בִּנְיָן בַּעַל עֶשֶׂר קוֹמוֹת. הֵחֵל בַּקּוֹמָה הָרִאשׁוֹנָה, חָפַר יְסוֹדוֹת עַד הַגִּיעוֹ לִיצִיקַת הַתִּקְרָה שֶׁל הַקּוֹמָה הָרִאשׁוֹנָה. לְאַכְזָבָתוֹ - קָרְסָה הַתִּקְרָה. הֵחֵל שׁוּב אוֹתוֹ קַבְּלָן בְּבִנְיָנָהּ מֵחָדָשׁ. פִּנָּה אֶת הַהֲרִיסוֹת, חִזֵּק אֶת הַיְסוֹדוֹת, הֶעֱמִיד קוֹמָה וְיָצַק אֶת גַּגָּהּ, וְהַפַּעַם הֶחֱזִיקָה מַעֲמָד. הֵחֵל הוּא בִּבְנִיַּת הַקּוֹמָה הַשְּׁנִיָּה, יָצַק גַּגָּהּ וּלְאַכְזָבָתוֹ קָרְסָה תִּקְרַת הַקּוֹמָה הַשְּׁנִיָּה, הֵחֵל שׁוּב לִבְנוֹתָהּ וְשׁוּב לֹא נָפְלָה עוֹד. הֵחֵל הוּא בִּבְנִיַּת הַקּוֹמָה הַשְּׁלִישִׁית יָצַק אֶת גַּגָּהּ - נָפְלָה וְקָרְסָה. הֶחְלִיט לְהַעֲמִידָהּ שׁוּב, וְעָמְדָה עַל עָמְדָהּ, וְכֵן הָלְאָה הִמְשִׁיךְ בַּקּוֹמָה הָרְבִיעִית, וּבְעֶצֶם בְּכָל קוֹמָה וְקוֹמָה חָקַר וְדָרַשׁ סִבַּת הַקְּרִיסָה, וְכָל פַּעַם גִּלָּה סִבָּה חֲדָשָׁה שֶׁטֶּרֶם גִּלָּה אוֹתָהּ, וְלַבַּסּוֹף, כְּשֶׁכְּבָר נִתְקַבְּלוּ לוֹ כָּל סִבּוֹת הַקְּרִיסָה שֶׁיִּתָּכְנוּ, הֵחֵל בּוֹנֵה וּבוֹנֶה לְלֹא קְרִיסוֹת כְּלָל.<p dir="rtl">
מַה בֵּין שְׁנֵי אוֹתָם הַקַּבְּלָנִים.<p dir="rtl">
קַבְּלָן רִאשׁוֹן - לֹא נִשְׁאַר לוֹ אֶלָּא לְהִתְיָאֵשׁ מֵאוֹתוֹ מִבְנֶה, וְלַחֲסַר דַּעַת יֵחָשֵׁב אִלּוּ יַמְשִׁיךְ שׁוּב וָשׁוּב לְנַסּוֹת אֶת מַזָּלוֹ בְּאוֹתוֹ בִּנְיָן.<p dir="rtl">
קַבְּלָן שֵׁנִי- אָמְנָם לֹא הוֹלֵךְ לוֹ בְּנָקֵל, שֶׁהֲרֵי בְּכָל קוֹמָה רוֹאָה הוּא קֹדֶם בִּנְפִילָתָהּ וְרַק לְאַחַר מִכֵּן בְּקִיּוּמָהּ, אֲבָל מִתְעוֹדֵד הוּא, שֶׁהֲרֵי סוֹף סוֹף מִתְקַדֵּם הוּא מִקּוֹמָה לְקוֹמָה וְרוֹאֶה בְּרָכָה בַּעֲמָלוֹ.<p dir="rtl">
אָדָם הָעוֹבֵד אֶת בּוֹרְאוֹ, בְּהֶחְלֵט לֹא יִבָּצֵר שֶׁבְּמַהֲלַךְ עֲבוֹדָתוֹ יִנְחַל נְפִילוֹת רַבּוֹת, חֲלִישׁוּת הַדַּעַת, נִסְיוֹנוֹת מְבִיכִים, וּבֶאֱמֶת רַבִּים רַבִּים נָפְלוּ וְקָרְסוּ תַּחַת עֹמֶס הַנְּפִילוֹת וְקָצְרָה נַפְשָׁם בַּעֲמַל הַטֹּרַח שֶׁל הַתְּמוּרוֹת הָרַבּוֹת וְהַחִלּוּפִים הַתְּכוּפִים שֶׁעוֹבְרִים עֲלֵיהֶם. פְּעָמִים - יַעֲלוּ שָׁמַיִם - עוֹלִים וּמִתְעַלִּים וּמַרְגִּישִׁים נִפְלָא, קִרְבַת ה', וּפִתְאֹם - יֵרְדוּ תְּהוֹמוֹת - נְפִילָה, מְעִידָה, נְסִיגָה לְאָחוֹר, מִבְּלִי לָדַעַת אֲפִלּוּ מַה הִיא הַסִּבָּה לְאוֹתָהּ הַרְחָקָה וּדְחִיָּה שֶׁכִּבְיָכוֹל נִדְּחוּ מִמְּחִיצָתוֹ יִתְבָּרַךְ כִּמְנֻדִּים וּמֻקְצִים. פִּתְאֹם אֵין לֵב לְהַרְגִּישׁ קִרְבַת ה'. הַלֵּב אָטוּם, הַתְּפִלָּה יְבֵשָׁה, הַתּוֹרָה יְבֵשָׁה, יְרִידָה בְּמִדּוֹת - כַּעַס, גַּאֲוָה. הַתַּאֲווֹת פִּתְאֹם מִתְעוֹרְרוֹת לָהֶם, חֲשָׁקִים וּרְצוֹנוֹת שׁוֹנִים וּמְשֻׁנִּים שֶׁאֵינוֹ יוֹדֵעַ מֵאֵיפֹה צָצוּ לוֹ בְּמֹחוֹ, וּמַמָּשׁ - וַתִּבְלַעְנָה שֶׁבַע הַפָּרוֹת הַכְּחוּשׁוֹת וְהָרָזוֹת אֶת שֶׁבַע הַפָּרוֹת הַבְּרִיאוֹת וְלֹא נוֹדַע כִּי בָּאוּ אֶל קִרְבֶּנָּה. נֶעֱלָמִים כָּל הַיָּמִים הַיָּפִים, יְמֵי הָאַהֲבָה, וּתְמוּרָתָם בָּאוּ לָהֶם יְמֵי הַשִּׂנְאָה וְהַדְּחִיָּה. כַּמָּה קָרְסוּ וְנִדְּחוּ מִתְּמוּרוֹת חוֹלְפוֹת אֵלּוּ, רַבִּים חֲלָלִים נָפְלוּ, וַעֲצוּמִים הֵמָּה הַהֲרוּגִים שֶׁנָּפְלוּ מָצְאוּ אֶת מוֹתָם בְּחַיֵּיהֶם בְּמַפַּח הַנֶּפֶשׁ שֶׁל עֲמַל הָעֲבוֹדָה עַד אֲשֶׁר קָצוּ בָּהּ וְגָעֲלוּ מִלִּקְרַב אֵלֶיהָ שׁוּב.<p dir="rtl">
וְהַדְּבָרִים אֲמוּרִים לְמִגָּדוֹל וְעַד קָטֹן, דְּהַיְנוּ, לָאו דַּוְקָא דִּבַּרְנוּ לְחוֹזְרִים בִּתְשׁוּבָה שֶׁהִתְחִילוּ בִּתְשׁוּבָה לִשְׁמֹר שַׁבָּת, טָהֳרָה, וּלְבַסּוֹף נָפְלוּ וְשׁוּב קָמוּ, נָפְלוּ וְקָמוּ, עַד שֶׁקָּצוּ בַּתְּשׁוּבָה וְחָזְרוּ לְסוּרָם, אֶלָּא גַּם בִּבְנֵי הַתּוֹרָה - מְקַבְּלִים עַל עַצְמָם דָּבָר מְסֻיָּם, בִּשְׁמִירַת הָעֵינַיִם, שְׁמִירַת בְּרִית קֹדֶשׁ, שְׁמִירַת הַלָּשׁוֹן, הַתְמָדָה בַּתּוֹרָה, כַּוָּנָה בַּתְּפִלָּה, אֲבָל הָעֲבוֹדָה מְלֻוֵּית בִּירִידוֹת וַעֲלִיּוֹת, וּבְכֵן לְאַחַר כַּמָּה עֲלִיּוֹת וִירִידוֹת הֶחְלִיטוּ: זֶהוּ, זֶה לֹא בִּשְׁבִילִי! עֲבוֹדָה זוֹ קָשָׁה מִנְּשׂוֹא לְאָדָם כָּמוֹנִי, יֵשׁ לְהַשְׁאִיר אוֹתָהּ לְרֵעַי הַטּוֹבִים מִמֶּנִּי, וַאֲנִי דַּי לִי בְּקַב חֲרוּבִין.<p dir="rtl">
לוּ הָיָה אֱמֶת וְיַצִּיב, בָּרוּר וְנָכוֹן, אֵצֶל כָּל הָרוֹצֶה וּמִתְדַּפֵּק בְּדַלְתּוֹת בֵּית ה' שֶׁהִנּוֹ דּוֹמֶה בַּעֲמָלוֹ לַמָּשָׁל הַשֵּׁנִי שֶׁהִזְכַּרְנוּ לְמַעְלָה וְלֹא לַמָּשָׁל הָרִאשׁוֹן, הֲרֵי שֶׁהַחִדָּלוֹן הַנּוֹבֵעַ מֵחֲלִישׁוּת הַדַּעַת מֵעוֹלָם לֹא הָיָה פּוֹגֵעַ בּוֹ.<p dir="rtl">
כֹּחַ הָרַע מְדַמֶּה לָאָדָם שֶׁעָלָה וְנִתְעַלָּה וּלְאַחַר מִכֵּן נָפַל מִמַּדְרֵגָתוֹ, הֲרֵי שֶׁטָּרַח לָרִיק וְיָגַע לַבֶּהָלָה, וּכְשֶׁמִּתְאַמֵּץ לָקוּם וּמַצְלִיחַ וְשׁוּב נָפַל - מֵבִין הוּא שֶׁעָלָיו לְהַתְחִיל מֵאֶפֶס, מֵהַיְסוֹדוֹת, לֹא עָשִׂיתִי כְּלוּם, וּכְשֶׁשּׁוּב קָם - בִּמְסִירוּת נֶפֶשׁ מַמָּשׁ - וּלְאַחַר מִכֵּן נוֹפֵל, חוֹשֵׁב: דַּי, זוֹ לִי כְּבָר פַּעַם שְׁלִישִׁית שֶׁהִתְחַלְתִּי, בָּאתִי לִקְרַאת ה' וְנִדְחֵיתִי, אִם כֵּן, שְׁלֹשָׁה פְּעָמִים זוֹ חֲזָקָה שֶׁאֵינֶנִּי רָצוּי וְאֵינֶנִּי כְּדַאי - הַקָּדוֹשׁ בָּרוּךְ הוּא אֵינוֹ חָפֵץ לֹא בִּי וְלֹא בַּעֲבוֹדָתִי, וְאִם כֵּן, אִם רוֹאֶה אֲנִי שֶׁקָּץ בִּי הַבּוֹרֵא, מַה לִי עוֹד לִטְרֹחַ לַחֲרֹשׁ וְלִזְרֹעַ כְּשֶׁלְּבַסּוֹף כָּל תְּבוּאָתִי נִשְׂרֶפֶת בָּאֵשׁ וְאֵין לִי מִמֶּנָּה כְּלוּם.<p dir="rtl">
לוּ הָיָה מַאֲמִין אָדָם שֶׁעַד כָּאן הֵם דִּבְרֵי הַיֵּצֶר הָרַע שֶׁאֵין לוֹ מְלָאכָה אַחֶרֶת אֶלָּא זוֹ - לְיָאֵשׁ, לְהַרְפּוֹת וּלְהַחֲלִישׁ אֶת הָאָדָם, וְאֵלּוּ הֵן דִּבְרֵי כֹּחַ הָרַע - הָיָה מִתְחַדֵּשׁ מֵחָדָשׁ לְלֹא לֵאוּת.<p dir="rtl">
וּמַה בֶּאֱמֶת הָאֱמֶת? הֲלֹא הַסִּבָּה לַחֲלִישׁוּת הַדַּעַת בְּעָצְמָתָהּ, הֲיֵשׁ הַצְדָּקָה גְּדוֹלָה מִזּוֹ מִלְּהִתְרַפּוֹת לְהִתְחַדֵּשׁ - אַחַר שֶׁרוֹאֶה אָדָם שֶׁיְּגִיעָתוֹ לָרִיק, כַּמָּה כְּבָר אֶפְשָׁר לְהַתְחִיל מֵחָדָשׁ?! הֲלֹא כָּל בַּעַל מְלָאכָה שֶׁבְּתָכְנִיתוֹ לִיצֹר דָּבָר מְסֻיָּם, אִם יִכָּשֵׁל בִּיצִירָתוֹ פַּעֲמַיִם וְשָׁלֹשׁ, יָקוּץ בּוֹ וְיִבְרַח לִמְלָאכָה אַחֶרֶת. אֶלָּא עֲבוֹדָתֵנוּ מְשׁוּלָה לַמָּשָׁל הַשֵּׁנִי שֶׁהֵבֵאנוּ לְעֵיל, וּנְבָאֵר אֶת הַדְּבָרִים:<p dir="rtl">
נֶאֱמַר בַּפָּסוּק "שֶׁבַע יִפֹּל צַדִּיק וָקָם". אוֹמֵר הַגָּאוֹן הַ"פַּחַד יִצְחָק", הגר"י הוּטְנֶר זַצַ"ל, הַטִּפְּשִׁים חוֹשְׁבִים שֶׁמַּעֲלַת הַצַּדִּיק הִיא שֶׁאַף שֶׁהוּא נוֹפֵל הִנּוֹ קָם, וְזוֹ מַעֲלָתוֹ עַל פְּנֵי הָרָשָׁע שֶׁאֵינוֹ קָם מִנְּפִילָתוֹ, וְאֵינָם מְבִינִים שֶׁעֶצֶם הַנְּפִילוֹת וְהַמְּעִידוֹת שֶׁל הַצַּדִּיק הֵם הֵם שֶׁעֲשָׂאוּהוּ לְצַדִּיק וּבִזְכוּתָם זָכָה הוּא לְתֹאַר צַדִּיק.<p dir="rtl">
וּבֵאוּר הַדְּבָרִים:<p dir="rtl">
לְכָל הַיּוֹתֵר, אָדָם שֶׁקּוֹרֵא פָּסוּק זֶה "שֶׁבַע יִפֹּל צַדִּיק וָקָם", מְפָרְשׁוֹ כָּךְ - וְגַם מְחַדֵּשׁ בּוֹ - הַהֶבְדֵּל בֵּין צַדִּיק לְמִי שֶׁאֵינוֹ צַדִּיק הוּא לֹא שֶׁהַאֵינוֹ צַדִּיק נִכְשָׁל וְהַצַּדִּיק לֹא נִכְשָׁל, אֶלָּא הַחִדּוּשׁ הוּא שֶׁגַּם הַצַּדִּיק נִכְשָׁל, וְהַהֶבְדֵּל הוּא - שֶׁהַצַּדִּיק מַצְלִיחַ לָקוּם מֵהַנְּפִילָה וְהַאֵינוֹ צַדִּיק נִשְׁאָר נוֹפֵל. זֶה אָמְנָם גַּם חִדּוּשׁ לִשְׁמֹעַ שֶׁהַצַּדִּיק גַּם נוֹפֵל, גַּם יֵשׁ לוֹ מְעִידוֹת וּנְפִילוֹת, אֶלָּא שֶׁמִּכָּל מָקוֹם צַדִּיק הוּא, כֵּיוָן שֶׁסּוֹף סוֹף קָם הוּא בִּנְפִילוֹתָיו.<p dir="rtl">
הַ"פַּחַד יִצְחָק" אוֹמֵר לָנוּ שֶׁזֶּהוּ חִדּוּשׁ שֶׁל הַטִּפְּשִׁים שֶׁל אֵלּוּ שֶׁאֵינָם מְבִינִים אֶת כַּוָּנַת הַפָּסוּק, אוּלָם הָאֱמֶת הִיא יוֹתֵר עֲמֻקָּה. אֵין הַפָּסוּק בָּא כָּאן לְסַפֵּר מִמַּעֲלַת הַצַּדִּיק שֶׁעַל אַף שֶׁנּוֹפֵל הִנּוֹ קָם, אֶלָּא מִמַּהוּת הַצַּדִּיק, כֵּיצַד נוֹצְרָה וְנִבְנְתָה מַהוּתוֹ - מִנְּפִילוֹתָיו.<p dir="rtl">
וְהָכֵיצַד?<p dir="rtl">
פָּשׁוּט, עָלֵינוּ לְהַסְבִּיר מַה תּוֹעֶלֶת הַנְּפִילוֹת, וּמִכָּךְ נָבִין כֵּיצַד עַל יָדָן דַּוְקָא נוֹצָר וְנִבְנֶה הָאָדָם הַשָּׁלֵם.<p dir="rtl">
<b>תּוֹעֶלֶת א' - הַנְּפִילוֹת תְּמוּנַת מַצָּב</b><p dir="rtl">
יָאֵר ה' פָּנָיו אֵלֶיךָ - יִתֵּן ה' לְךָ פָּנִים, שׂוֹחֲקוֹת, רָשִׁ"י. הָכֵיצַד? אָדָם בָּא לַתְּפִלָּה, מַרְגִּישׁ נֹעַם וּמְתִיקוּת, וְאוֹר ה' נָגַהּ עָלָיו, מַרְגִּישׁ הוּא אֶת פָּנָיו הַשּׂוֹחֲקוֹת שֶׁל הַקָּדוֹשׁ בָּרוּךְ הוּא -כַּמּוּבָן אֵין עֹנֶג גָּדוֹל מִזֶּה. כָּל מִלָּה מְתוּקָה לוֹ מִדְּבַשׁ, וּמִתְעַנֵּג הוּא עַל כָּל אִמְרָה עַל כָּל בְּרָכָה, מַרְגִּישׁ עֲרֵבוּת נִפְלָאָה גַּם כְּשֶׁתְּפִלָּתוֹ נִמְשֶׁכֶת זְמַן רַב, וּבִפְרָט אִם לְאַחַר מִכֵּן עוֹד לוֹמֵד כַּמָּה שָׁעוֹת בְּחֵשֶׁק רַב וּבְהִתְלַהַבוּת, וּמַה גַּם כְּשֶׁדָּבָר זֶה נִמְשַׁךְ לֹא יוֹם וְלֹא יוֹמַיִם.<p dir="rtl">
בְּאֹפֶן טִבְעִי, מַהִי הַרְגָּשַׁת הָאָדָם לְאַחַר תּוֹפָעָה כָּזוֹ?<p dir="rtl">
מֶה חָסֵר לִי! בָּרוּךְ ה' אֲנִי צוֹעֵד בְּמַעֲלוֹת צַדִּיקִים וּקְדוֹשִׁים, הוֹלֵךְ אֲנִי בְּדֶרֶךְ הַמֶּלֶךְ, הַקָּדוֹשׁ בָּרוּךְ הוּא מְרֻצֶּה מִמֶּנִּי, שְׂבַע רָצוֹן מִמֶּנִּי, אֵין הוּא דּוֹרֵשׁ מִמֶּנִּי מֵאֻמָּה. הַכֹּל קַל. הַכֹּל הוֹלֵךְ כִּרְצוֹנִי וְרָצוֹן קוֹנִי.<p dir="rtl">
שׁוֹכֵחַ הוּא דָּבָר אֶחָד. יֶשְׁנוֹ מֻשָּׂג עֲקִירַת הָרָע וְיֶשְׁנוֹ מֻשָּׂג כְּפִיַּת הָרַע. יִתָּכֵן וְאָדָם עֲדַיִן בִּרְצוֹנוֹת וַחֲשָׁקִים רָעִים וּמְתֹעָבִים, אֶלָּא שֶׁהוּא כּוֹפֶה אוֹתָם, וְזֶה יִתָּכֵן מִיִּרְאַת בְּנֵי אָדָם וּבוּשָׁתוֹ מֵעֲשׂוֹת מַעֲשִׂים מְכֹעָרִים, אֲבָל לַעֲקֹר אֶת הָרַע מִשָּׁרְשׁוֹ, זֶהוּ עֲבוֹדָה קָשָׁה מְאֹד. חֲבוּיָה הִיא עָמֹק וּסְבוּכָה בְּנֶפֶשׁ הָאָדָם, וְיָכוֹל הָאָדָם בְּהֶחְלֵט לִטְעוֹת וְלַחֲשֹׁב כְּאִלּוּ וְהִיא אֵינָהּ. וְכֵיצַד מִתְגַּלֵּית אוֹתָהּ פְּנִימִיּוֹת הַחֲבוּיָה? בִּשְׁעַת נִסָּיוֹן. כְּשֶׁהַכֹּל בְּסֵדֶר, קָשֶׁה לְגַלּוֹת אֶת הָרַע הַפְּנִימִי שֶׁבָּאָדָם, אוּלָם אָדָם נִכָּר בְּכוֹסוֹ בְּכִיסוֹ וּבְכַעֲסוֹ, בִּשְׁעַת כַּעַס. וּבְכֵן, בָּא אָדָם זֶה לְבֵיתוֹ לְאַחַר יוֹם שֶׁל תְּפִלָּה וְתוֹרָה, כָּרָאוּי וּבְנֵי מֵעָיו שָׂשִׂים מֵרֹב הַצְלָחָה, וְהַרְגָּשָׁתוֹ כְּמַלְאַךְ ה' מַמָּשׁ. מַגִּיעַ הוּא לְבֵיתוֹ, אִשְׁתּוֹ מַקְנִיטָתוֹ בִּדְבָרִים, וְיִתָּכֵן שֶׁגַּם מְחָרַפְתּוֹ, וְהִנֵּה יוֹצֵא הוּא מִכֵּלָיו -פּוֹשֵׁט צוּרָה וְלוֹבֵשׁ צוּרָה - וַיִּפְתַח ה' אֶת פִּי הָאָתוֹן -מִמַּלְאָךְ נֶהֱפָךְ לְאָתוֹן, פּוֹעֵר פִּיו בְּכַעַס, בְּהַשְׁמָצָה, בְּהַשְׁפָּלָה, וְכָךְ שָׁעָה אֲרֻכָּה שֶׁל כַּעַס וְקֶצֶף עַל דְּבָרִים שֶׁל מַה בְּכָךְ.<p dir="rtl">
לְאַחַר מִכֵּן עוֹשֶׂה הוּא "חוֹשְׁבִין": רֶגַע! מַה קוֹרֶה אִתִּי? אֵיךְ הִתְהַפַּכְתִּי לְכַעֲסָן וְקַפְּדָן וּלְמַלְבִּין פְּנֵי אָדָם. הֲלֹא חָשַׁבְתִּי שֶׁהִנְנִי מַלְאָךְ ה', וְהִנֵּה רוֹאֶה אֲנִי שֶׁטָּעִיתִי, וְאֵינִי אֶלָּא אוּלַי מַלְאָךְ חַבָּלָה.<p dir="rtl">
נִתְבּוֹנֵן!<p dir="rtl">
מִי גִּלָּה לְאָדָם זֶה אֶת מַצָּבוֹ הָאֲמִתִּי, מִי הִצִּיל אֶת חַיָּיו שֶׁל אוֹתוֹ אָדָם, לְמִי הַזְּכוּת עַל שֶׁלֹּא נָתַן לְאוֹתוֹ אָדָם לִטְעוֹת כָּל יָמָיו, אִם לֹא אוֹתָהּ מְעִידָה וּנְפִילָה שֶׁנָּפַל לְכַעַס וּלְשִׁפְלוּת, וְהִיא שֶׁהֶרְאֲתָה לוֹ מַה תְּמוּנַת מַצָּבוֹ, וְכָל אֶחָד מְקַבֵּל אֶת תְּמוּנַת מַצָּבוֹ לְפִי מַה שֶׁהוּא בֶּאֱמֶת. כְּשֶׁאָדָם כְּבָר מִתְקַדֵּם וְנִצַּח אֶת יִצְרוֹ בַּדְּבָרִים הַגַּסִּים וְהַמְפֻרְסָמִים, הֲרֵי שֶׁלֹּא יַפִּילוּ אוֹתוֹ שׁוּב לְאוֹתָם דְּבָרִים, לְאַחַר שֶׁכְּבָר עָמַד בְּנִסְיוֹנוֹת אֵלּוּ, וּמְעִידוֹתָיו בְּעִנְיְנֵי מִדּוֹת וְכַדּוֹמֶה. וּכְשֶׁאָדָם בִּתְחִלַּת דַּרְכּוֹ וְרַק עַכְשָׁו נִתֵּק עַצְמוֹ מֵעֲבֵרוֹת הַמְפֻרְסָמוֹת, הֲרֵי שֶׁיִּצְטָרֵךְ לִפֹּל לָהֶם, כְּדֵי שֶׁיָּבִין שֶׁעֲדַיִן יֵשׁ עָלָיו לַעֲבֹד לְהִתְנַתֵּק מֵהֵם.<p dir="rtl">
הֲלֹא אָדָם זֶה יָכוֹל הָיָה לִחְיוֹת כָּל יָמָיו בְּטָעוּת וּבְגַאֲוָה וְלַחֲשֹׁב עַצְמוֹ כְּמַלְאַךְ ה' צְבָאוֹת. וּלְאַחַר 120 שָׁנָה שֶׁהָיָה בָּא לְעוֹלַם הָאֱמֶת וְרַק אָז הָיוּ מַרְאִים לוֹ וּמוֹכִיחִים לוֹ מַה תֹּאַר נִשְׁמָתוֹ - בֶּאֱמֶת הֲיֵשׁ אַכְזָרִיּוּת גְּדוֹלָה מִזּוֹ, הֲלֹא גַּם בֵּין בְּנֵי אָדָם לְנַוְלוּת תֵּחָשֵׁב כְּשֶׁאָדָם מַרְאֶה לַחֲבֵרוֹ פָּנִים שֶׁל אוֹהֵב, פָּנִים שֶׁל שְׂבִיעוּת רָצוֹן, וּבְקִרְבּוֹ מַחְשִׁיבוֹ לְנָבָל וּמֻשְׁחָת וְעוֹד בְּדַעְתּוֹ לִנְקֹם מִמֶּנּוּ נְקָמוֹת גְּדוֹלוֹת, הֲיֵשׁ נַוְלוּת גְּדוֹלָה מִזּוֹ בֵּין חֶבְרַת בְּנֵי אָדָם?! וְאִם בֵּין חֶבְרַת בְּנֵי אָדָם פָּשַׁע הוּא לִנְהֹג בְּהַנְהָגָה כָּזוֹ, הֲיִתָּכֵן שֶׁהַבּוֹרֵא הָרַחֲמָן כָּךְ יִנְהַג עִם הָאָדָם לְהַרְאוֹת לוֹ פָּנִים - שׂוֹחֲקוֹת - יָאֵר ה' פָּנָיו אֵלֶיךָ - וּכְאִלּוּ וְהוּא מַלְאָךְ קָדוֹשׁ, וּלְבַסּוֹף לְאַחַר מוֹתוֹ יוֹכִיחוֹ עַל פָּנָיו בְּעָנְשֵׁי הַגֵּיהִנּוֹם הַנּוֹרָאִים?! חָלִילָה לְשׁוֹפֵט כָּל הָאֶרֶץ מִלַּעֲשׂוֹת כָּזֹאת!<p dir="rtl">
וּלְכָךְ, מַה יֵּשׁ חֶסֶד גָּדוֹל מִזֶּה שֶׁמִּתְחַסֵּד הַקָּדוֹשׁ בָּרוּךְ הוּא עִם בְּרִיוֹתָיו, מַרְאֶה הוּא לוֹ, לָאָדָם, בִּשְׁעַת נִסָּיוֹן כֵּיצַד הוּא נִרְאֶה בֶּאֱמֶת, אוֹ אֲפִלּוּ לֹא בִּשְׁעַת נִסָּיוֹן, יִתָּכֵן וּמִתְרַפֶּה אָדָם מֵעֲבוֹדָתוֹ בִּתְפִלָּה בְּתוֹרָה, בִּקְדֻשַּׁת עַצְמוֹ וְכַדּוֹמֶה. עָדִיף לוֹ לְהַקָּדוֹשׁ בָּרוּךְ הוּא שֶׁיִּכָּשֵׁל אָדָם וְיִחְיֶה עִם הָאֱמֶת וְלֹא שֶׁיֵּלֵךְ לוֹ בְּקַל וּבְצִדְקוּת וְיִחְיֶה בְּשֶׁקֶר בְּמַחְשָׁבוֹת יוֹהֲרָא.<p dir="rtl">
הָאֱלֹקִים חֲשָׁבָהּ לְטוֹבָה וְהָאָדָם חֲשָׁבָהּ לְרָעָה: עַל מֶה עָשָׂה לִי אֱלֹקִים כָּזֹאת? מַה חֶטְאִי וּמַה פִּשְׁעִי לְהַקְשׁוֹת עָלַי אֶת הָעֲבוֹדָה בְּנִסְיוֹנוֹת וּמְעִידוֹת וְלִפֹּל לַחֲלִישׁוּת הַדַּעַת? לָמָּה הֲרֵעוֹתָ לִי? לָמָּה לֹא עוֹזְרֵנִי ה' לְהִשָּׁאֵר בַּמַּעֲמָד הַנִּפְלָא שֶׁהָיִיתִי בּוֹ? כֻּלִּי נִכְסָף וְנֶעֱרָג לְאֵל חַי, לָמָּה לְהַפִּיל אוֹתִי וְלִרְאוֹת אֶת עַצְמִי בְּשִׁפְלוּתִי? אֲבָל הָאֱלֹקִים חֲשָׁבָהּ לְטוֹבָה לְהַצִּילְךָ מִנִּצָּחוֹן מְדֻמֶּה, לְגַלּוֹת אְזְנְךָ שֶׁאָמְנָם אַתָּה בִּשְׁלַבֵּי עֲלִיָּה, אֲבָל עֲדַיִן הַמִּלְחָמָה לְפָנֶיךָ וְזוֹ תְּמוּנַת מַצָּבְךָ. וּבְכֵן, הָאָדָם הַנָּבוֹן מֵבִין: לֹא יָגַעְתִּי לָרִיק, הִתְקַדַּמְתִּי, אֶלָּא שֶׁאֵין זֶה מַסְפִּיק. חַיָּב אֲנִי לְהִשְׁתַּלֵּם בְּהִשְׁתַּלְּמוּת נוֹסֶפֶת. וְהַטִּפֵּשׁ חוֹשֵׁב: אִם כָּכָה, הֲרֵי שֶׁלֹּא הִתְחַלְתִּי, וְעַל מָה אַתְחִיל שׁוּב? הֲלֹא יוֹדֵעַ אֲנִי שֶׁאֶמְעַד פַּעַם נוֹסֶפֶת. וְאֵינוֹ מֵבִין שֶׁכְּכָל שֶׁיִּתְקַדֵּם יוֹתֵר, הַמְּעִידוֹת יִהְיוּ פָּחוֹת תְּלוּלוֹת, וּמְעַט מְעַט יְגָרֵשׁ אֶת הָרַע מִקִּרְבּוֹ.<p dir="rtl">
<b>תּוֹעֶלֶת ב' - הוֹכָחַת אֱמוּנָה כֵּנָה וְנֶאֱמֶנֶת.</b><p dir="rtl">
בַּמֶּה תִּוָּכַח אֱמוּנַת הָאָדָם הַאִם הִיא כֵּנָה וַאֲמִתִּית אוֹ אִינְטֶרֶסַנְטִית? הֲלֹא עֲבוּר קִיּוּם מִצְווֹת מֻבְטָח הַרְבֵּה שָׂכָר וְעֹנֶג בָּעוֹלָם הַזֶּה וּבָעוֹלָם הַבָּא, וּלְעֻמַּת זֹאת - הַרְבֵּה עֳנָשִׁים קָשִׁים לַמַּמְרֶה אֶת פִּי ה'. בַּמֶּה, אִם כֵּן, יוֹכִיחַ כֵּנוּת הָאֱמוּנָה שֶׁל הָאָדָם בְּבוֹרְאוֹ? הֲלֹא כַּאֲשֶׁר עֲבוֹדָתוֹ שֶׁל הָאָדָם מַצְלִיחָה, תּוֹרָתוֹ וּתְפִלָּתוֹ מְבֹרֶכֶת וְכֵן הֶאָרַת פְּנֵי ה' אֵלָיו, מַה הַסִּבָּה שֶׁלֹּא יַאֲמִין בּוֹ וִיהֵא נֶאֱמָן לוֹ. אוּלָם מָתַי נִבְחָן הַבֵּן כְּאוֹהֵב וְנֶאֱמָן אֲמִתִּי וְכֵנֶה, כַּאֲשֶׁר אָבִיו דּוֹחֵהוּ וּמְרַחֲקוֹ, וְהוּא -הַבֵּן נֶאֱמָן - שׁוּב דּוֹחֵק עַצְמוֹ לָבוֹא לִקְרַאת אָבִיו, וּמִתְעַקֵּשׁ לְהַאֲמִין: אַבָּא זֶה אַבָּא! אַבָּא תָּמִיד אוֹהֵב! אַבָּא אַף פַּעַם לֹא בּוֹגֵד! יֵשׁ לִי אֵמוּן מָלֵא בְּאָבִי. וְלָכֵן, מִתּוֹךְ אֵמוּן מָלֵא זֶה, חוֹזֵר אֵלָיו, עַל אַף שֶׁנִּדְחָה מִפָּנָיו. מֵבִין, יֵשׁ לְאָבִי סִבּוֹת עַל מַעֲשֶׂה זֶה בִּדְחוֹתוֹ אוֹתִי, וְגַם אִם אֲנִי יוֹרֵד לְסוֹף דַּעְתּוֹ זוֹ אוֹ לֹא, אֵין בְּכָךְ כָּל סִבָּה לְהִתְכַּחֵשׁ בָּאֵמוּן שֶׁיֵּשׁ לִי לִתְלוּת בּוֹ לְעוֹלָם.<p dir="rtl">
אָדָם שֶׁנִּדְחָה כִּבְיָכוֹל בִּנְפִילוֹת וּמְעִידוֹת בַּעֲבוֹדַת ה' וְשׁוּב מַתְחִיל הַתְחָלוֹת חֲדָשׁוֹת, מַרְאֶה אֶת אֱמוּנָתוֹ בְּבוֹרְאוֹ, אֱמוּנָה תְּמִימָה וּפְשׁוּטָה, זֶה אֱלֹקַי שֶׁבְּרָאָנִי, אָב הָרַחֲמָן מָלֵא רַחֲמִים, הוּא לְעוֹלָם לֹא יִבְגֹּד בִּי, וְזֶה בְּעֶצֶם חִיּוּב מִצְוַת "הַבִּטָּחוֹן" - לִבְטֹחַ בַּה' וְלִסְמֹךְ עָלָיו בְּכָל מִקְרֶה שֶׁאָכֵן הוּא רוֹצֶה אֶת הֲכִי טוֹב בִּשְׁבִילִי, וְהַתְּנָאִים שֶׁהוּא מַנְהִיג אוֹתִי וַאֲנִי מֻקָּף וּמְסוֹבָב בָּהֶם -הֵם הֲכִי טוֹבִים בִּשְׁבִילִי, וְאֵינוֹ מִתְיָאֵשׁ גַּם אִם מֵאָה פְּעָמִים מְנַסִּים לִדְחוֹתוֹ, שׁוּב חוֹזֵר וּמִתְרַפֵּס לְשׁוּב לְחֵיק אביו שֶׁבַּשָּׁמַיִם.<p dir="rtl">
נִתְבּוֹנֵן!<p dir="rtl">
הֲיֵשׁ יֶלֶד שַׁעֲשׁוּעִים יוֹתֵר מֵאָדָם כָּזֶה?! הֲיֵשׁ לְךָ שַׁעֲשׁוּעִים לְהַקָּדוֹשׁ בָּרוּךְ הוּא יוֹתֵר מֵאָדָם כָּזֶה?! אָדָם כָּזֶה הוּא תַּכְלִית וְנֵזֶר הַבְּרִיאָה. וְכִי הַקָּדוֹשׁ בָּרוּךְ הוּא בָּרָא עוֹלָמוֹ לְמַלְאָכִים שֶׁאֵין לָהֶם נִסְיוֹנוֹת לְלֹא דְּחִיּוֹת וּמְעִידוֹת? הָעוֹלָם הֲלֹא נִבְרָא לְאָדָם יְלוּד אִשָּׁה, קָרוּץ מֵחֹמֶר, חַלַּשׁ אֹפִי, מֻקָּף בְּכֹחוֹת רֶשַׁעֲ וְטֻמְאָה לְאֵין סוֹף, וּבְכָל זֹאת עַקְשָׁן בְּדַעְתּוֹ: יֵשׁ לִי אַבָּא - אֲחַזְתִּיו וְלֹא אַרְפֶּנּוּ, מַיִם רַבִּים לֹא יוּכְלוּ לְכַבּוֹת אֶת הָאַהֲבָה, וְגַם אִם נָפַלְתִּי, מָעַדְתִּי, הֲרֵי זֶה לֹא הָיָה בְּכַוָּנָה לְהַכְעִיסוֹ, וַעֲדַיִן חֲבִיבוּתֵיהּ גַּבָּן, הוּא נִשְׁאַר אָבִי, וַאֲנִי נִשְׁאַרְתִּי בְּנוֹ. לְעוֹלָם אָשׁוּב אֵלָיו, וְגַם אִם צָרִיךְ אֲנִי לְקַבֵּל גֵּיהִנּוֹם עַל חֲטָאַי, מַה בְּכָךְ לִהְיוֹת סִבָּה לִכְרֹת אֶת הַקֶּשֶׁר בֵּין נִשְׁמָתִי שֶׁחֻצְּבָה מִתַּחַת כִּסֵּא כְּבוֹדוֹ - מִמְּקוֹרָהּ.<p dir="rtl">
כָּאן מַפְגִּין הָאָדָם אֱמוּנָה תְּמִימָה וּפְשׁוּטָה הַמְשַׁעֲשַׁעַת אֶת הַבּוֹרֵא יוֹתֵר מֵהַכֹּל. וְעַל זֶה הָיָה אוֹמֵר ר' זוּשָׁא, אָחִיו שֶׁל ר' אֱלִימֶלֶךְ מִלִּיזֶ'נְסְק זצוק"ל <span class="booklinks" onclick="sendBookLink(this)" onmouseover="setBookLinkTitle(this)">(מובא ב"שומר אמונים")</span>: מְצַפֶּה אֲנִי לְחַיֵּי הָעוֹלָם הַבָּא וַאֲקַוֶּה שֶׁאַגִּיעַ לָזֶה, וּלְצִפִּיָּה וְקִוּוּי זֶה מְחַכֶּה אֲנִי לֹא בִּזְכוּת הַיָּמִים הַטּוֹבִים שֶׁעָבַדְתִּי אֶת ה' בְּמוֹחִין דְּגַדְלוּת, לְאַחַר שֶׁיָּדַעְתִּי אֶת כְּבוֹדוֹ יִתְבָּרַךְ כְּפִי כֹּחִי, אֶלָּא מֵהַיָּמִים הָרִאשׁוֹנִים שֶׁל מוֹחִין דְּקַטְנוּת, שֶׁהָיוּ לִי דְּחִיּוֹת רַבּוֹת, מְעִידוֹת רַבּוֹת, חֲלִישׁוּת דַּעַת גָּדוֹל, וְחָשַׁבְתִּי שֶׁאֲנִי נִדְחֶה וּמֻקְצֶה, טַעַם מִיתָה הָיָה לִי בַּתְּפִלָּה, טַעַם מִיתָה בַּתּוֹרָה, וּבְכָל זֹאת הִתְעַקַּשְׁתִּי לִהְיוֹת נֶאֱמָן לַבּוֹרֵא. מִיָּמִים אֵלּוּ מְצַפֶּה אֲנִי לִזְכּוֹת לְחַיֵּי עוֹלָם הַבָּא, כִּי הַיָּמִים שֶׁלְּאַחַר מִכֵּן - מוֹחִין דְּגַדְלוּת - שֶׁהִרְגַּשְׁתִּי נֹעַם וּכְלוֹת הַנֶּפֶשׁ בִּתְפִלָּתִי, זֶהוּ שְׂכָרִי בָּעוֹלָם הַזֶּה מֵעֵין עוֹלָם הַבָּא - עַל זֶה אֲנִי צָרִיךְ עוֹד לְשָׂכָר בָּעוֹלָם הַבָּא? הֲלֹא עֹנֶג כָּזֶה כָּל הוֹן שֶׁבָּעוֹלָם לֹא יִשְׁוֶה לוֹ וְלֹא יִדְמֶה לוֹ. הַעַל זֶה אֲבַקֵּשׁ שָׂכָר עוֹד?! אִם כֵּן, הָאָדָם הַנָּבוֹן מְנַצֵּל אֶת הַנְּפִילוֹת לְהַפְגָּנַת אֱמוּנָה, וְשָׂמֵחַ עַל הַהִזְדַּמְּנוּת שֶׁנִּזְדַּמְּנָה לוֹ לָשׁוּב לְאַבָּא שֶׁבַּשָּׁמַיִם, לְשַׁעַשְׁעוֹ בְּהַרְאוֹתוֹ לוֹ אֶת אֵמוּנוֹ בּוֹ וּבִטְחוֹנוֹ הַשָּׁלֵם שֶׁאָכֵן אָבִיו לֹא יִבְגֹּד בּוֹ. וְדוֹמֶה לְחַיָּל שֶׁנִּפְצַע בַּמִּלְחָמָה לְמַעַן מַלְכּוֹ, וּבְכָל זֹאת מִתְאוֹשֵׁשׁ מִיָּד וּמַמְשִׁיךְ בְּחֵרוּף נֶפֶשׁ לָקוּם מִפְּצָעָיו וּלְחָבְשָׁם בְּדֶרֶךְ עֲרָאִית וּלְהַמְשִׁיךְ לְהִלָּחֵם, וְכַמָּה שֶׁמְּשַׁכְנְעִים אוֹתוֹ: לֵךְ לְהַבְרָאָה, נְטֹשׁ אֶת כְּלִי נִשְׁקְךָ מֵעָלֶיךָ - אֵינוֹ שׁוֹמֵעַ, וּכְאוֹמֵר: לְמַעַן מַלְכִּי אֶלָּחֵם עַד טִפַּת דָּם אַחֲרוֹנָה. לְזֶה דּוֹמֶה הַקָּם מִנְּפִילָתוֹ וּמִתְאַבֵּק לָקוּם קִימָה חֲדָשָׁה לְמַעַן מַלְכּוֹ וֶאֱלֹקָיו, הֲיֵשׁ נֶאֱמָנוּת גְּדוֹלָה מִזּוֹ?!<p dir="rtl">
<b>תּוֹעֶלֶת ג' - הַנְּפִילוֹת מוֹצִיאוֹת מֵהַסְּטַנְדַרְט</b><p dir="rtl">
הִסְתַּפְּקוּת בְּמוּעָט עֲבוֹדָה גְּדוֹלָה הִיא - אוּלָם לֹא בְּרוּחָנִיּוּת. אָסוּר לְאָדָם לְהִסְתַּפֵּק בְּשִׁגְרָה בְּמִצְוַת אֲנָשִׁים מְלֻמָּדָה וְלַעֲבֹד מִתּוֹךְ הֶרְגֵּל. קְצָת תּוֹרָה, פֹּה שׁוֹמְעִים שִׁעוּר תּוֹרָה, שָׁם שׁוֹמְעִים, אֵיזוֹ קַלֶּטֶת, פַּעַם כֵּן פַּעַם לֹא, פַּעַם מִתְפַּלְּלִים טוֹב, פַּעַם כָּכָה - אֵיךְ שֶׁבָּא, פְּעָמִים מְתַגְבְּרִים עַל הַמִּדּוֹת פְּעָמִים שֶׁלֹּא, כָּכָה נִרְאֵית עֲבוֹדַת הָאָדָם טֶרֶם סָפַג אֶת הַנְּפִילָה. מָתַי יִתְעוֹרֵר אָדָם וְיָבִין שֶׁמַּצָּבוֹ מְסֻכָּן, וְצוֹעֵד הוּא בַּכִּוּוּן לִבְאֵר שַׁחַת וְאֵין לְהַקָּדוֹשׁ בָּרוּךְ הוּא נַחַת מִמֶּנּוּ, וּמַקְפִּיד הוּא עָלָיו עַל הֱיוֹתוֹ חֲסַר לֵב וְכֻלּוֹ חִיצוֹנִיּוּת בִּלְבַד, הֲלֹא רַק כְּשֶׁיִּמְעַד וְיִפֹּל גַּם מֵהַסְּטַנְדַרְט שֶׁלּוֹ, רַק אָז יָבִין שֶׁעִם עֲבוֹדַת ה' סְטַנְדַרְטִית אִי אֶפְשָׁר לִהְיוֹת בָּטוּחַ מִיֵּצֶר הָרָע וַעֲבוֹדָה כָּזוֹ אֵינָהּ בַּר קַיָּמָא, וְחַיָּבִים לְהִתְאַמֵּץ וְלִגְדֹר גְּדָרִים וּסְיָגִים וְלִהְיוֹת יוֹתֵר רְצִינִי.<p dir="rtl">
<b>תּוֹעֶלֶת ד' - הַנְּפִילָה לִמּוּד לְהַכְנָעָה וְלַעֲנָוָה</b><p dir="rtl">
בְּעֶצֶם, הַהִתְמָרְדוּת שֶׁל הָאָדָם בִּשְׁעַת נְפִילָה וֶהֱיוֹתוֹ קָץ בַּעֲבוֹדָתוֹ עֵקֶב מְעִידָה אֵינָהּ אֶלָּא גַּאֲוָה, וְאֵינוֹ אֶלָּא כְּאוֹמֵר: לִי הָיְתָה מַגִּיעָה נְפִילָה כָּזוֹ?! לְאִישׁ אֲשֶׁר כָּמוֹנִי שֶׁהִגִּיעַ לְמַדְרֵגָה מַגִּיעָה סְטִירַת לֶחִי כָּזוֹ מִן הַשָּׁמַיִם לִדְחוֹתֵנִי מֵעַל פָּנָיו?! הֲלֹא לְאִישׁ אֲשֶׁר כָּמוֹנִי לֹא מַתְאִים כְּלָל לְהִכָּשֵׁל, זֶהוּ לֹא לִכְבוֹדִי, זֶה מַתְאִים לַאֲנָשִׁים הַשְּׁפָלִים וְהַיְרוּדִים מִמֶּנִּי, לֹא לְאִישׁ בְּמַעֲלָה כָּמוֹנִי. בְּחַסְדֵּי ה', עַל אוֹתוֹ עוֹבֵד ה', שֶׁיִּתָּכֵן שֶׁעוֹבֵד ה' בֶּאֱמֶת מִכָּל לִבּוֹ וּבְכָל כֹּחוֹ, וְאֵינוֹ נִצְרָךְ לִמְעִידוֹת בִּשְׁבִיל לְלַמְּדוֹ לָצֵאת מֵהַסְּטַנְדַרְט לְפִי שֶׁעוֹבֵד אֶת ה' בֶּאֱמֶת, וְלֹא נִצְרָךְ לוֹ מְעִידָה לְהַפְגִּין אֱמוּנָה וְכֵנוּת, לְפִי שֶׁאָכֵן אֱמוּנָתוֹ תְּמִימָה פְּשׁוּטָה וְכֵנָה, וְלֹא נִצְרָךְ לוֹ מְעִידָה לְהַרְאוֹת לוֹ אֶת תְּמוּנַת מַצָּבוֹ הַגְּרוּעָה לְפִי שֶׁאֵינוֹ גָּרוּעַ כְּלָל. אוּלָם בִּשְׁבִיל הִרְהוּרֵי יוֹהֲרָא שֶׁצָּצִים בְּקִרְבּוֹ לְהַחֲשִׁיב עַצְמוֹ מֵעַל כֻּלָּם, מִתְחַסֵּד ה' עִמּוֹ לְהַפִּילוֹ כְּדֵי שֶׁיָּבִין שֶׁאִם הִגִּיעַ לְמַה שֶׁהִגִּיעַ, זֶהוּ רַק בְּסִיַּעְתָּא דִּשְׁמַיָּא, וְלֹא בְּכֹחוֹת עַצְמוֹ בִּלְבַד, וּכְשֶׁרַק הַסִּיַּעְתָּא דִּשְׁמַיָּא מִתְרַפֶּה מִמֶּנּוּ - אֵינוֹ שָׁוֶה כְּלוּם.<p dir="rtl">
וְעוֹד נָשׁוּב וְנִתְבּוֹנֵן, הֲלֹא נֶאֱמַר: "כִּי יֵצֶר לֵב הָאָדָם רַע מִנְּעוּרָיו". רָאָה הַקָּדוֹשׁ בָּרוּךְ הוּא שֶׁהַצַּדִּיקִים מוּעָטִים עָמַד וּשְׁתָלָן בְּכָל דּוֹר וָדוֹר. מֵרֹאשׁ יָדַע הַקָּדוֹשׁ בָּרוּךְ הוּא יִצְרֵנוּ, זָכוּר כִּי עָפָר אֲנַחְנוּ. מֵרֹאשׁ הִמְצִיא לָנוּ אֶת רַוְחַת וְהַצָּלַת "הַתְּשׁוּבָה" שֶׁנִּבְרֵאת קֹדֶם שֶׁנִּבְרָא הָעוֹלָם, כִּי יָדַע הַבּוֹרֵא לֹא יִתָּכֵן שֶׁאָדָם יַצְלִיחַ לַעֲמֹד בַּמִּלְחָמָה הַקָּשָׁה מִבְּלִי מְעִידוֹת וּנְפִילוֹת. לְלֹא סָפֵק לָקַח הַקָּדוֹשׁ בָּרוּךְ הוּא בְּחֶשְׁבּוֹן, שֶׁגַּם הַצַּדִּיק הַגָּדוֹל בְּיוֹתֵר פְּעָמִים שֶׁיְּאַכְזֵב בְּתוֹצְאוֹת הַלְּחִימָה - "אֵין צַדִּיק בָּאָרֶץ אֲשֶׁר יַעֲשֶׂה טוֹב וְלֹא יֶחֱטָא".<p dir="rtl">
אִם כֵּן, הַשְּׁאֵלָה נִשְׁאֶלֶת!<p dir="rtl">
מַה נִּדְרָשׁ מֵהָאָדָם? שֶׁלֹּא לִפֹּל לְעוֹלָם?! תָּמִיד תָּמִיד לְנַצֵּחַ לְלֹא פִסְפוּס אֶחָד?! הֲרֵי זֶה לֹא יִתָּכֵן, וְאִם זֶה לֹא יִתָּכֵן מֵאַחַר וְהַכִּשָּׁלוֹן בְּמַעֲרֶכֶת הַמִּלְחָמָה מֵחֻיַּב הַמְּצִיאוּת, הֲרֵי שֶׁהוּא לֹא נִדְרָשׁ. וְאִם כֵּן, מַה הַנִּדְרָשׁ? בְּהֶכְרֵחַ עָלֵינוּ לוֹמַר שֶׁהַנִּדְרָשׁ הוּא לְהִלָּחֵם בִּלְבַד. לְהִשְׁתַּדֵּל כְּפִי הָאֶפְשָׁרֻיּוֹת שֶׁיֶּשְׁנָן בְּיַד הָאָדָם וּלְנַצְּלָן בְּכָל כֹּחוֹ, וְגַם אִם הִתְרַפָּה וְגָבַר עָלָיו יִצְרוֹ וְנִכְשַׁל, הֲרֵי שֶׁזֶּה צָפוּי הָיָה מֵרֹאשׁ לְלֹא שׁוּם סָפֵק. נָכוֹן, הַבְּחִירָה בְּיַד הָאָדָם, אֲבָל הָאָדָם עִם כָּל זְכוּת בְּחִירָתוֹ, לֹא יִתָּכֵן שֶׁתָּמִיד יְנַצַּח, וְלָכֵן אָמְנָם יִתָּבַע עַל חֶטְאוֹ אֲבָל זֶהוּ כְּדֵי לְנַקּוֹתוֹ וּלְחַטֹּאתוֹ מִכֶּתֶם הַחֵטְא, אֲבָל בְּשׁוּם אֹפֶן לֹא יַעֲלֶה עַל הַדַּעַת שֶׁבִּשְׁבִיל כִּשְׁלוֹנוֹ - אָבַד שִׂבְרוֹ וְסִכּוּיָיו וְנֶחְתָּם עָלָיו "שׁוּבוּ בָּנִים שׁוֹבָבִים חוּץ מִמֶּנּוּ", חַס וְשָׁלוֹם. כִּי הֲלֹא הָיָה צָפוּי שֶׁיֶּחֱטָא, וְהַנִּדְרָשׁ מִמֶּנּוּ זֶהוּ שׁוּב לָקוּם וּלְהַתְחִיל מֵחָדָשׁ.<p dir="rtl">
לְאַחַר הֵרְאָנוּ הָאֱלֹקִים אֶת כָּל זֹאת, נַשְׂכִּיל לְהָבִין שֶׁאֵין בְּעֶצֶם מֻשָּׂג שֶׁל הֲלִיכָה אֲחוֹרָה. לְמִי שֶׁבֶּאֱמֶת לֹא נוֹפֵל בָּרוּחַ וְאַף שֶׁנּוֹפֵל בְּכִשְׁלוֹן הַמַּעֲשֶׂה, לְעוֹלָם הוּא בְּמַצָּב שֶׁל הִתְקַדְּמוּת וַהֲרָצָה לִקְרַאת הַשְּׁלֵמוּת, וְדוֹמֶה הוּא לַמָּשָׁל הַשֵּׁנִי שֶׁהִמְשַׁלְנוּ לְמַעְלָה: בּוֹנֶה הוּא קוֹמָה אַחַת, אָמְנָם קוֹרֶסֶת לוֹ - אֵרְעָה לוֹ נְפִילָה - בְּקִימָתוֹ מִמֶּנָּה עוֹשֶׂה שְׁתֵּי פְּעֻלּוֹת יַחַד: א. בּוֹנֶה אֶת הֲרִיסוֹתָיו. ב. מֵכִין הוּא תַּשְׁתִּית לַקּוֹמָה הַחֲדָשָׁה, וּבְהַגִּיעוֹ לְפִסְגַּת הַקּוֹמָה הַחֲדָשָׁה אָמְנָם קוֹרֶסֶת הִיא לוֹ, אוּלָם זוֹ נְפִילָה שֶׁל הַקּוֹמָה הַשְּׁנִיָּה - לֹא שֶׁל הָרִאשׁוֹנָה. הָרִאשׁוֹנָה כִּדְקַיָּמָא - קַיָּמָא. שׁוּב קָם הוּא מִנְּפִילָה שְׁנִיָּה, מְשַׁקֵּם אֶת הֲרִיסוֹתֶיהָ. בְּכָךְ עָשָׂה שְׁתֵּי פְּעֻלּוֹת: א. שִׁקֵּם אֶת הֲרִיסוֹת הַקּוֹמָה הַשְּׁנִיָּה. ב. הֵכִין תַּשְׁתִּית לַקּוֹמָה הַשְּׁלִישִׁית. וּבְהַגִּיעוֹ לְפִסְגַּת הַקּוֹמָה הַשְּׁלִישִׁית - בִּיצִיקַת גַּגָּהּ - אָכֵן קוֹרֶסֶת לוֹ, אוּלָם זוֹ נְפִילָה בַּקּוֹמָה הַשְּׁלִישִׁית - לֹא בָּרִאשׁוֹנָה וְלֹא בַּשְּׁנִיָּה. אֵלּוּ כְּבָר בְּכִיסוֹ עוֹמְדִים לָנֶצַח וְאֵין שׁוּם יָד שֶׁתּוּכַל לָגַעַת בָּהֶם. וְכֵן עַל זֶה הַדֶּרֶךְ.<p dir="rtl">
וְהַסִּבָּה לְכָךְ - לְפִי שֶׁהוּא מִתְחַסֵּן בְּכָל נְפִילָה וְקִימָה, וְכָל קִימָה מֵהַנְּפִילָה הִיא יְצִירָה חֲדָשָׁה לְגַמְרֵי, כַּמְבֹאָר לְעֵיל מִתּוֹעֲלוֹת הַנְּפִילוֹת, וּבְכָל קִימָה הֲרֵי שֶׁהוּא:<p dir="rtl">
א. מַכִּיר אֶת מַצָּבוֹ הָאֲמִתִּי וּמְחַפֵּשׂ דֶּרֶךְ לְהִשְׁתַּלְּמוּת יְתֵרָה, וּמֵבִין שֶׁכְּכָל שֶׁהוּא נִצְרָךְ לַעֲלוֹת יוֹתֵר וּלְהִשְׁתַּלֵּם, יוֹתֵר נִצְרָךְ הוּא שׁוּב לְנִסָּיוֹן חָדָשׁ וְקָשֶׁה מִקּוֹדְמוֹ, וְאֵין זֶה גּוֹרֵעַ מִמַּעֲמָדוֹ הַקּוֹדֵם כְּלָל, אֶלָּא לְהֵפֶךְ - בְּכָךְ שֶׁיָּקוּם וְלֹא יֵחָלֵשׁ בְּדַעְתּוֹ, מִתְקַדֵּם הוּא הָלְאָה.<p dir="rtl">
ב. בְּכָל קִימָה מַפְגִּין הוּא נֶאֱמָנוּת כֵּנָה וַאֲמִתִּית לַבּוֹרֵא, דָּבָר שֶׁיְּזַכֶּה אוֹתוֹ לְמַעֲלָה עֶלְיוֹנָה יוֹתֵר, וְנִמְצָא שֶׁבְּקִימָה זוֹ זַכַּאי הוּא לְהַעְפִּיל לְקוֹמָה נוֹסֶפֶת.<p dir="rtl">
ג. בָּרוּר שֶׁבְּקִימָה זוֹ יוֹצֵא מֵהַסְּטַנְדַרְט הַמְבֹאָר לְעֵיל בְּתוֹעֶלֶת ג'.<p dir="rtl">
ד. וְכֵן בְּכָךְ לִמּוּד הוּא לְמִדַּת הָעֲנָוָה וְהַהַכְנָעָה שֶׁהֵמָּה הַתְּנַאי הַיָּחִיד לְהֶאָרַת פְּנֵי ה', וּמִבְּלִי זֶה כָּל עֲבוֹדָתוֹ תּוֹעֵבָה - "תּוֹעֲבַת ה' כָּל גְּבַהּ לֵב".<p dir="rtl">
כָּךְ שֶׁרַק אִם יִתְחַזֵּק שֶׁלֹּא לִפֹּל וְיָקוּם לְהַתְחָלָה חֲדָשָׁה - כָּל הָרֶוַח שֶׁלּוֹ, כִּי בָּזֶה הָפַךְ אֶת נְפִילוֹתָיו לְתוֹעָלוֹת, וּמַחֲשֶׁבֶת הָרַע וְהָרֶשַׁע לְהַרְחִיקוֹ נֶהְפְּכָה עֲלֵיהֶם עַל ראֹשָׁם, כִּי הֵמָּה חָשְׁבוּ לְרָעָה וְהוּא הֲפָכָם לְטוֹבָה, וּכְמוֹ כֵן עָשָׂה אֶת הַמֻּטָּל עָלָיו שֶׁהוּא לְהִלָּחֵם וְלֹא לְנַצֵּחַ. וּבְמִלְחַמְתּוֹ הֲרֵי שֶׁהוּא מַמְשִׁיךְ בַּנִּדְרָשׁ מִמֶּנּוּ וְהִנּוֹ בַּדֶּרֶךְ הַמּוֹבִילָה בֵּית אֵל, וְהָעֹנֶשׁ בֶּאֱמֶת הוּא עַל הֶמְשֵׁךְ הַנְּפִילוֹת שֶׁנָּבְעוּ מִתּוֹךְ הַיֵּאוּשׁ, נְפִילָה רִאשׁוֹנָה לֹא הָיְתָה מִתּוֹךְ יֵאוּשׁ אֶלָּא מִתּוֹךְ הָעֲלִיָּה, וְהִיא דַּוְקָא שֶׁיָּכְלָה לַהֲבִיאוֹ לַתּוֹעָלוֹת הַנִּזְכָּרוֹת. אוּלָם מִשֶּׁלֹּא נֻצְּלָה לְתוֹעֶלֶת, אֶלָּא פָּגָה רוּחוֹ וְקָץ בַּעֲבוֹדָתוֹ - עַל זֹאת יֵעָנֵשׁ, וְאָז יַחֲשִׁיבוּ לוֹ לְחוֹבָה גַּם אֶת הַנְּפִילָה הָרִאשׁוֹנָה כֵּיוָן שֶׁלֹּא יָצָא<p dir="rtl">
מִמֶּנָּה שׁוּם תּוֹעֶלֶת.<p dir="rtl">
וְלָכֵן אֵין מַה לְהַעֲנִישׁ אָדָם עַל עֲבֵרָה רִאשׁוֹנָה שֶׁנָּפַל לָהּ מִתּוֹךְ עֲלִיָּתוֹ, לְפִי שֶׁאִם יֵדַע לְנַצְּלָהּ, תְּהֵא זוֹ יְרִידָה לְצֹרֶךְ עֲלִיָּה, וְרַק אִם יִתְפַּתֶּה לְכֹחַ הָרַע וְתֵחָלֵשׁ דַּעְתּוֹ בִּגְלָלָהּ וְלֹא יָבִין מֵהַתּוֹעָלוֹת הַנִּזְכָּרוֹת שֶׁבָּהּ, הֲרֵי הוּא הַמִּתְחַיֵּב בְּנַפְשׁוֹ.<p dir="rtl">
וְכָךְ הוּא בְּדֶרֶךְ כְּלָל. אֵין שׁוּם קֹשִׁי לָקוּם מִצַּד הַנְּפִילָה עַצְמָהּ, רַק הַקֹּשִׁי מֵחֲלִישׁוּת הַדַּעַת שֶׁנִּצְמָח בְּעִקְבוֹתֶיהָ, וּלְזֶה צָרִיךְ אֱמוּנָה פְּשׁוּטָה, וְעַל זֶה יֵעָנֵשׁ אָדָם, כֵּיוָן שֶׁמֵּילָא, נְפִילָה רִאשׁוֹנָה הָיְתָה מִכֹּחַ יֵצֶר תַּאֲוָתוֹ וְחִשְׁקוֹ לָרַע שֶׁעֲדַיִן בְּתָקְפּוֹ. אוּלָם מִנְּפִילָה שְׁנִיָּה וָאֵילָךְ זֶהוּ כְּבָר לֹא מֵחֲמַת תַּאֲוָתוֹ וּתְשׁוּקָתוֹ, שֶׁהֲרֵי כְּבָר מִלֵּא סִפּוּקוֹ בַּנְּפִילָה הָרִאשׁוֹנָה, וְאִם כֵּן, הָיָה עָלָיו לָקוּם תֵּכֶף מִמֶּנָּה בְּקַלּוּת, אֶלָּא הַסִּבָּה שֶׁהִמְשִׁיךְ לְהִתְחַזֵּק בָּרַע וְלִפֹּל שׁוּב זֶה מֵחֲמַת שִׁבְרוֹן רוּחוֹ שֶׁנָּבַע מֵחֹסֶר אֱמוּנָה פְּשׁוּטָה כַּנִּזְכָּר לְמַעְלָה, וְעַל כָּךְ אֵין שׁוּם הַצְדָּקָה.<p dir="rtl">
וּמֵעַתָּה נָבוֹא לְיִשּׁוּב כָּל הַקֻּשִׁיוֹת שֶׁהִקְשִׁינוּ בְּרֵאשִׁית דְּבָרֵינוּ:<p dir="rtl">
לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל - שֶׁכְּשֶׁהֵן עוֹבְרִין עַל דְּבָרָיו אֵינוֹ מְדַקְדֵּק אַחֲרֵיהֶם לְהִתְבּוֹנֵן בָּאָוֶן שֶׁלָּהֶם. צָפוּי וְגָלוּי לְהַקָּדוֹשׁ בָּרוּךְ הוּא שֶׁיִּתְאַכְזֵב כִּבְיָכוֹל מֵהָאָדָם, גָּלוּי וְיָדוּעַ לְפָנָיו, שֶׁאָכֵן יִכָּשֵׁל וְיִמְעַד, אוּלָם אֵין בְּזֶה עָמָל לְהַקָּדוֹשׁ בָּרוּךְ הוּא וְאֵינוֹ מְדַקְדֵּק לְהִתְבּוֹנֵן בִּנְפִילָתוֹ אַחַר שֶׁיּוֹדֵעַ לְנַצְּלָהּ לְתוֹעֶלֶת, וּכְמוֹ שֶׁבֵּאַרְנוּ לְמַעְלָה אַרְבַּע תּוֹעֲלוֹת הַנְּפִילוֹת, שֶׁהֲרֵי בְּעֶצֶם קִימָתוֹ מִנְּפִילָתוֹ מַשְׁלִים הוּא אֶת הַנְּפִילָה, וּבְנוֹסָף לְכָךְ בּוֹנֶה תַּשְׁתִּית לַקּוֹמָה הַבָּאָה, וְרַק מִתְקַדֵּם הוּא כְּלַפֵּי מַעְלָה, וְלָכֵן אֵין הַקָּדוֹשׁ בָּרוּךְ הוּא מְדַקְדֵּק עִמּוֹ, כֵּיוָן שֶׁעִם עֶצֶם הַנְּפִילוֹת מִשְׁתַּמֵּשׁ בָּהֶם הַמַּשְׂכִּיל לְהִבָּנוֹת וּלְהִשְׁתַּלֵּם.<p dir="rtl">
וְכֵן טַעֲנַת הַקָּדוֹשׁ בָּרוּךְ הוּא לְיִשְׂרָאֵל "עַמִּי מֶה עָשִׂיתִי לְךָ וּמַה הֶלְאֵתִיךָ", מָה עִיַּפְתִּי אוֹתְךָ וּמַה הִטְרַחְתִּי אוֹתְךָ. וְאִם תֹּאמַר, בְּוַדַּאי טִרְחָה עֲצוּמָה הִיא זוֹ שֶׁאָדָם צָרִיךְ לְהִתְמוֹדֵד עַל דָּבָר אֶחָד פְּעָמִים רַבּוֹת לָקוּם וְלִפֹּל, לָקוּם וְלִפֹּל, וְשׁוּב לָקוּם - עַל כָּךְ טוֹעֵן הַקָּדוֹשׁ בָּרוּךְ הוּא מָה עִיַּפְתִּיךָ בְּכָךְ, הֲלֹא בְּכָל נְפִילָה וְקִימָה אַתָּה עוֹבֵד בְּכִתָּה גְּבוֹהָה יוֹתֵר, וְאִם קֹדֶם טָרַחְתָּ בְּכִתָּה א', עַכְשָׁו שֶׁנָּפַלְתָּ וְקַמְתָּ זוֹהִי בְּנִיַּת קוֹמָה ב', שֶׁהִיא בְּעֶצֶם כִּתָּה ב', רָמָה אַחֶרֶת לְגַמְרֵי. וּמַה שֶׁשּׁוּב תִּפֹּל וְתָקוּם, זוֹהִי קִימָה וּבְנִיָּה לְצֹרֶךְ קוֹמָה ג', שֶׁהִיא כִּתָּה ג', וְכֵן הָלְאָה. וְאִם כֵּן, אוֹמֵר הַקָּדוֹשׁ בָּרוּךְ הוּא, אִם אֲנִי כִּבְיָכוֹל לֹא נִלְאֶה מֵעֲבוֹדָתְךָ וְרוֹאֶה אֲנִי אֶת הִתְקַדְמוּתְךָ הָלְאָה, לָמָּה אַתָּה נִלְאֶה וּמִתְעַיֵּף, צֵא לְךָ מִטָּעוּתְךָ מִלַּחֲשֹׁב שֶׁהִנְּךָ הוֹרֵס וּבוֹנֶה בְּאוֹתָהּ קוֹמָה. הָבֵן וְדַע שֶׁהִנְּךָ בְּכָל פַּעַם טוֹרֵחַ בְּקוֹמָה גְּבוֹהָה יוֹתֵר, וְאֵין בְּכָךְ שׁוּם לֵאוּת, לְפִי שֶׁהָעֲבוֹדָה תַּכְלִיתִית וְאֵינֶנָּהּ פֶּרֶךְ.<p dir="rtl">
וּכְמוֹ כֵן תַּכְלִית הַגָּלֻיּוֹת הִיא הַתּוֹעֶלֶת שֶׁיּוֹצֵאת מֵהֵם בְּסוֹפוֹ שֶׁל דָּבָר. וְלָכֵן, הֲגַם שֶׁהֵמָּה רְצוּפִים בְּלִוּוּי שֶׁל כִּשְׁלוֹנוֹת רַבִּים, הַתִּקּוּן נַעֲשֶׂה, כֵּיוָן שֶׁהַכִּשְׁלוֹנוֹת לֹא לְהַכְעִיס הֵמָּה, וְסֵבֶל הַגָּלוּת, הָרְדִיפוֹת, הַהַשְׁמָדוֹת, עוֹשִׂים וּפוֹעֲלִים אֶת תִּקּוּנָם בְּעַם יִשְׂרָאֵל, וְהָעֻבְדָּה - שֶׁעַם יִשְׂרָאֵל נִתַּקְנוּ בְּגָלוּת מִצְרַיִם, וְעִם כָּל מַה שֶׁנִּשְׁקְעוּ בְּמ"ט שַׁעֲרֵי טֻמְאָה - תּוֹךְ מ"ט יוֹם יָצְאוּ לְמ"ט שַׁעֲרֵי קְדֻשָּׁה, וְעֶצֶם פְּגָמֵיהֶם שֶׁהָיוּ לָהֶם בְּמִצְרַיִם הָלְכוּ כְּעָנָן כָּלֶה, וְנִשְׁאַר לָהֶם בְּיָדָם הַתִּקּוּן בִּלְבַד, וְדִין הַיָּחִיד כְּדִין הָרַבִּים. גַּם יָחִיד שֶׁנְּסִבּוֹת סִבְלוֹ גָּרְמוּ לוֹ לִפֹּל וּלְבַסּוֹף שָׁב הוּא וּמְתַקֵּן אֶת פְּגָמָיו - חוֹזֵר כָּל סִבְלוֹ לִהְיוֹת לוֹ לְתִקּוּן וְנוֹתָר לוֹ בְּיָדוֹ רַק טוֹב וְתִקּוּן, וְהָרַע שֶׁהָיָה הָלַךְ לוֹ.<p dir="rtl">
וּבָזֶה נָבִין אֶת מַה שֶׁאָנוּ אוֹמְרִים בַּתְּפִלָּה - "מַעֲבִיר רִאשׁוֹן רִאשׁוֹן", עֲבֵרָה רִאשׁוֹנָה שֶׁנָּפַל לָהּ אָדָם, הֲרֵי שֶׁהִיא מִתּוֹךְ קִימָה שֶׁהָיָה בָּהּ קֹדֶם לָכֵן, וּמַדּוּעַ אִם כֵּן נָפַל לָהּ מֵעֶמְדָּתוֹ הַטּוֹבָה - גָּבַר עַל, יִצְרוֹ וְחִשְׁקוֹ לָרַע, וְשָׁמַע לוֹ, נִתְפַּתָּה, וְהִרְגִּיעַ אֶת יְצָרָיו, אֲבָל שׁוּב, לָמָּה נָפַל לְאַחֲרָיו עוֹד נְפִילָה, הֲרֵי לְאַחַר שֶׁסִּפֵּק אֶת יְצָרָיו הָיָה צָרִיךְ תֵּכֶף לִרְגֹּז עַל יִצְרוֹ שֶׁהִכְשִׁילוֹ וְלָקוּם מֵחָדָשׁ? אֶלָּא נְפִילָה שְׁנִיָּה הָיְתָה כְּבָר מִתּוֹךְ יֵאוּשׁ, לֹא מִתּוֹךְ חֵשֶׁק וּרְצוֹן הָרָע שֶׁעֲדַיִן בְּקִרְבּוֹ. נִמְצָא עֲבֵרָה רִאשׁוֹנָה שֶׁבָּאָה מִתּוֹךְ מַצָּבוֹ הַטּוֹב, שֶׁהֲרֵי רִאשׁוֹנָה הִיא לְאַחַר שֶׁהָיָה בְּמַצָּב קִימָה, בְּזֶה אֵין הַקָּדוֹשׁ בָּרוּךְ הוּא מְדַקְדֵּק בָּאָוֶן שֶׁל יִשְׂרָאֵל, לְפִי שֶׁיֵּצֶר לֵב הָאָדָם רַע מִנְּעוּרָיו, וּכְמוֹ כֵן יֶשְׁנָן תּוֹעָלוֹת בַּנְּפִילוֹת, אוּלָם זֹאת בִּתְנַאי שֶׁיְּנַצְּלֵם לָקוּם מֵחָדָשׁ וְלֹא לִפֹּל שׁוּב מֵחֲלִישׁוּת הַדַּעַת. נִמְצָא, נְפִילָה שְׁנִיָּה הַסְּמוּכָה לָרִאשׁוֹנָה לְלֹא הֶבְדֵּל קִימָה בָּאֶמְצַע, זוֹ נְפִילָה מֵחֲמַת יֵאוּשׁ, וְזֶה חָמוּר יוֹתֵר.<p dir="rtl">
וְאִין הָכֵי נָמֵי אִם לְאַחַר הַנְּפִילָה הָרִאשׁוֹנָה אָכֵן יָקוּם מִיָּד וְיִתְחַדֵּשׁ וְשׁוּב יִפֹּל, נֶחְשֶׁבֶת נְפִילָה זוֹ נְפִילָה רִאשׁוֹנָה, כֵּיוָן שֶׁרִאשׁוֹנָה הִיא לְאַחַר הַקִּימָה וְלֹא קָדְמָה לָהּ נְפִילָה לְשֶׁתֵּחָשֵׁב שְׁנִיָּה. וְגַם עָלֶיהָ יֵשׁ לְדוּנוֹ לִזְכוּת וְלִרְאוֹת תּוֹעֶלֶת בִּנְפִילָה זוֹ.<p dir="rtl">
וְזֶהוּ מַעֲבִיר רִאשׁוֹן רִאשׁוֹן. מָתַי מַעֲבִיר הַקָּדוֹשׁ בָּרוּךְ הוּא עַל עֲווֹנוֹתֵיהֶם שֶׁל יִשְׂרָאֵל - כְּשֶׁהֵם בִּבְחִינַת רִאשׁוֹן רִאשׁוֹן. דְּהַיְנוּ שֶׁלְּאַחַר כָּל נְפִילָה קָם מֵחָדָשׁ, שֶׁנְּפִילָה שֶׁכָּזוֹ הַסְּמוּכָה לַקִּימָה נֶחְשֶׁבֶת לְרִאשׁוֹנָה, עַל זֹאת מַעֲבִיר, אוּלָם כְּשֶׁהַנְּפִילוֹת סְמוּכוֹת, הֲרֵי זֶה לֹא מַתְחִיל מֵחֲמַת חֵשֶׁק הָעֲבֵרָה, שֶׁהֲרֵי סִפֵּק יְצָרָיו בַּעֲבֵרָה רִאשׁוֹנָה וְהָיָה לוֹ לָקוּם מִמֶּנָּה, וּמַה שֶׁנָּפַל עוֹד, זֶה לְסִבַּת יֵאוּשׁוֹ וְחֹסֶר אֱמוּנָתוֹ וּבִטְחוֹנוֹ בְּבוֹרְאוֹ, וּבְכָךְ שֶׁנִּתְיָאֵשׁ מִמֶּנּוּ, נִכְשַׁל, וְעַל זֶה אֵין הַקָּדוֹשׁ בָּרוּךְ הוּא מַעֲבִיר וְאֵינָהּ נִקְרֵאת רִאשׁוֹנָה, כֵּיוָן שֶׁלֹּא הִפְסִיקָה קִימָה בְּאֶמְצַע.<p dir="rtl">
וְזֶהוּ גַּם מַה שֶׁאָמְרוּ חֲזַ"ל, בְּיוֹמָא פ"ו, כֵּיוָן שֶׁעָבַר אָדָם עֲבֵרָה וְשָׁנָה בָּהּ נַעֲשֵׂית לוֹ כְּהֶתֵּר. עֲבֵרָה רִאשׁוֹנָה שֶׁנִּכְשַׁל בָּהּ אָדָם לְאַחַר קִימָתוֹ זֶהוּ מֵחֲמַת תְּשׁוּקָתוֹ לָעֲבֵרָה, וְזֶה חָמוּר בְּעֵינָיו וְלִבּוֹ דָּוֶה עָלֶיהָ, אוּלָם נְפִילָה שְׁנִיָּה הֲרֵי הִיא מִתּוֹךְ יֵאוּשׁ שֶׁכְּבָר נִכְשַׁל בָּרִאשׁוֹנָה, וְיֵאוּשׁ נֶחְשָׁב לְהֻתְּרָה לוֹ. שֶׁהֲרֵי מַה כֹּחַ הַיֵּאוּשׁ אוֹמֵר לָאָדָם: זֶה לֹא בִּשְׁבִילְךָ, זֶה לְמַעְלָה מֵהַשָּׂגָתְךָ וְאֶפְשָׁר לֹא יִתְבְּעוּ מִמְּךָ זֹאת בַּשָּׁמַיִם וּמַרְאֶה לוֹ כְּהֶתֵּר אֶת הַדָּבָר.<p dir="rtl">
הַדְּבָרִים הַנַּ"ל מְאֹד מְעוֹדְדִים לִרְאוֹת רַחֲמָנוּת הַבּוֹרֵא וַחֲסָדָיו אִתָּנוּ הֵיאַךְ לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל וּלְעוֹלָם ה' אֱלֹקָיו עִמּוֹ וּתְרוּעַת מֶלֶךְ בּוֹ.<p dir="rtl">
אוּלָם מֵאִידָךְ, מְחַיֵּב הַדָּבָר מְאֹד, לְפִי שֶׁבְּזֶה נִסְתְּמוּ כָּל הַהִצְטַדְּקֻיּוֹת שֶׁל הָאָדָם, נִסִּיתִי הִשְׁתַּדַּלְתִּי וְלֹא הָלַךְ לִי, נָפַלְתִּי, הִתְיָאַשְׁתִּי וְכוּ', כֵּיוָן שֶׁכָּאן מְגַלֶּה הוּא חֹסֶר אֱמוּנָה בְּרַחֲמֵי ה' לְקַבֵּל כָּל אֶחָד חֹסֶר אֱמוּנָה שֶׁהַנְּפִילוֹת בְּעֶצֶם גַּם מֵהַשָּׁמַיִם לְמַעַן הַתּוֹעָלוֹת שֶׁבָּהֶם, וְעוֹלֶה עַל הַכֹּל הַגַּאֲוָה שֶׁבַּיֵּאוּשׁ, שֶׁהֲרֵי הַמִּתְיָאֵשׁ מִתְיָאֵשׁ הוּא מִכֵּיוָן שֶׁאֵינוֹ רוֹאֶה שֶׁיֵּאוֹת לְאִישׁ כָּמוֹהוּ לִפֹּל, וְאִם בְּכָל זֹאת נָפַל, הֲרֵי שֶׁאֵין לוֹ תַּקָּנָה, חַס וְשָׁלוֹם, אֶלָּא חַיָּבִים לְהָבִין שֶׁתַּרְמִית הַיֵּצֶר הִיא, וְהִיא הַתַּרְמִית הַמֻּצְלַחַת בְּיוֹתֵר, וְאָדָם שֶׁהוּא בַּר דֵּעָה נִתְבָּע עַל הֱיוֹתוֹ בֵּן שֶׁלֹּא הִשְׂכִּיל לְהָבִין מַלְכּוֹדוֹת כֹּחוֹת הַטֻּמְאָה הָרוֹצִים לִדְחוֹתוֹ מֵאֱלֹקָיו וְעָלָיו - כְּבֵן נֶאֱמָן - לִהְיוֹת אֵיתָן בְּבִטְחוֹנוֹ עַל אֱלֹקָיו וְלִרְאוֹתוֹ כְּנֶאֱמָן וַאֲמִתִּי לְיִשְׂרָאֵל בָּנָיו.<p dir="rtl">
וּמַה בֶּאֱמֶת, הַפְּעֻלָּה הַנִּדְרֶשֶׁת לְאַחַר הַנְּפִילָה?<p dir="rtl">
פְּעֻלַּת הַתַּגְמוּל הָרִאשׁוֹנָה לְאַחַר הַנְחָתַת מַכַּת הָאוֹיֵב הִיא הַתְּפִלָּה. מִיָּד לְאַחַר הַמְּעִידָה וְהַכִּשָּׁלוֹן אֵין לְהַתְחִיל בְּשׁוּם פְּעֻלָּה אַחֶרֶת, אֶלָּא רַק עֲבוֹדַת הַתְּפִלָּה. לָגֶשֶׁת מִיָּד לְהִתְחַנֵּן עַל נָפְשׁוּ בַּחֲרָטָה עַל הֶעָבָר וּבִזְעָקָה עַל הֶעָתִיד לְבַל יִמּוֹט שׁוּב. זוֹ הַפְּעֻלָּה הַיְחִידָה הַנִּדְרֶשֶׁת לְאַחַר מַצַּב הַיְרִידָה, וּבְזֶה כְּבָר קִצַּצְתָּ תֵּכֶף אֶת כַּנְפֵי הָאוֹיֵב אֲשֶׁר בָּא עָלֶיךָ כַּאֲשֶׁר יִדְאֶה הַנֶּשֶׁר, כֵּיוָן שֶׁמִּיָּד מַפְנִים הִנְּךָ לְעַצְמְךָ: נִכְשַׁלְתִּי? זֶה לֹא סוֹף הָעוֹלָם! אֶת הַקֶּשֶׁר עִם בּוֹרְאִי לֹא אִבַּדְתִּי וְלֹא אֲאַבֵּד לְעוֹלָם! שׁוּב הַקְּשָׁרִים הִתְחַדְּשׁוּ! וְהִזָּהֵר לַעֲשׂוֹת זֹאת בְּהֶקְדֵּם, כִּי כַּמָּה שֶׁיְּהֵא זֶה בְּהֶקְדֵּם אֲזַי הַפַּעַר בֵּין הַיֵּאוּשׁ לַהִתְאוֹשְׁשׁוּת יְהֵא קָטָן. וְלָכֵן, כְּדֵי שֶׁלֹּא לְהַקְשׁוֹת עַל עַצְמְךָ בְּטֹרַח וּבְעָמָל לְקָרֵב אֶת עַצְמְךָ מִיֵּאוּשׁ לְהִתְאוֹשְׁשׁוּת, הֲרֵי שֶׁבִּתְפִלָּה קִצַּרְתָּ אֶת הַפַּעַר, כִּי מִיָּד שַׁבְתָּ לְבוֹרַאֲךָ לְלֹא שְׁהִיּוֹת. כָּל פֶּסֶק זְמַן יָכוֹל לִהְיוֹת רַק לְרוֹעֵץ, כִּי בְּכָךְ תִּתֵּן אֶפְשָׁרוּת הַחְדָּרַת מַחְשְׁבוֹת יֵאוּשׁ וְחֻלְשַׁת הַדַּעַת לְמֹחֲךָ. אַל תִּתֵּן זְמַן לְמַחֲשֶׁבֶת הָאוֹיֵב לְהַשִּׂיג אֶת מַטְרָתוֹ שֶׁהוּא הַיֵּאוּשׁ. שׁוּב תֵּכֶף לֶאֱלֹקֶיךָ הָאוֹהַבְךָ תָּמִיד, כִּי כָּל פֶּסֶק זְמַן מְהַוֶּה סַכָּנָה שֶׁמָּא תְּשֻׁכְנַע מִכֹּחַ הַמְפַתֶּה שֶׁיּוֹכִיחַ לְךָ בִּרְאָיוֹת בְּרוּרוֹת וַחֲזָקוֹת שֶׁאָבְדָה תִּקְוָתְךָ וְלַשָּׁוְא עֲמָלְךָ, כִּי זוֹ מְגַמַּת כֹּחַ הָרַע בְּהַחְטָאָתוֹ אֶת הָאָדָם - לֹא בְּעֶצֶם הַחֵטְא מִסְתַּפֵּק הַיֵּצֶר, כִּי הֲלֹא עַל עֶצֶם הַחֵטְא אֶפְשָׁר לָשׁוּב. לְעִסְקָה מֻצְלַחַת יוֹתֵר מְצַפֶּה הַיֵּצֶר, וְהִיא - לְהַאֲבִידְךָ לְגַמְרֵי בְּמַחְשְׁבוֹת יֵאוּשׁ.<p dir="rtl">
לָכֵן, עֲשֵׂה זֹאת אֵפוֹא, בְּנִי, וְהִנָּצֵל!<p dir="rtl">
שׁוּב יוֹם אֶחָד לִפְנֵי מִיתָתְךָ. שׁוּב מַהֵר לְבוֹרַאֲךָ לִפְנֵי מִיתָתְךָ - לִפְנֵי שֶׁיְּמִיתְךָ הַיֵּצֶר בְּמַחְשְׁבוֹת מִרְמָה. קַדֵּם אַתָּה אוֹתוֹ, וּבְכָךְ תָּשִׁיב לוֹ גְּמוּלוֹ בְּרֹאשׁוֹ וְהָיִיתָ רַק לְמַעְלָה. וְעֵצָה זוֹ נֶאֶמְרָה לָנוּ מִפִּי רַבֵּנוּ הָאֲרִ"י הַקָּדוֹשׁ בְּיַד תַּלְמִידוֹ מוהרח"ו. וְכֹה הֵם דְּבָרָיו בִּ"פְרִי עֵץ חַיִּים" עַל הַפָּסוּק "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם תִּכָּתֶב זֹאת לְדוֹר אַחֲרוֹן": בַּדּוֹרוֹת הָאַחֲרוֹנִים, הֲגַם שֶׁיִּהְיוּ בְּמַצָּב "עַרְעָר" - רַע - רַע, בַּדְּיוּטָא הַתַּחְתּוֹנָה - מֻבְטָח לָהֶם שֶׁיִּפְנֶה הָאֱלֹקִים לִתְפִלָּתָם וְלֹא יִבְזֶה לָהּ.<p dir="rtl">
מֶסֶר חָשׁוּב זֶה רָאָה הַפָּסוּק לְבַשֵּׂר דַּוְקָא לְ"דוֹר אַחֲרוֹן", שֶׁהַכִּשְׁלוֹנוֹת יִתְרַבּוּ אֶצְלָם וְיִהְיוּ בִּבְחִינַת "רַע-רַע", וְטִבְעִי הַדָּבָר שֶׁהַיֵּאוּשׁ יִצְמַח בְּלִבּוֹתָם, וַעֲלֵיהֶם לֶאֱחֹז בַּעֲנַף הַהַצְלָחָה הַיָּחִיד - תְּפִלָּה, בְּהַבְטָחַת בְּשׂוֹרָה שֶׁלֹּא תְּבֻזֶּה תְּפִלָּתָם.<p dir="rtl">
עָלֵינוּ לִלְמֹד הֵיטֵב לִהְיוֹת מְלֻמְּדֵי מִלְחָמָה כֵּיצַד לִתְפֹּשׂ בְּקֶשֶׁת וּבְחֶרֶב עַד טִפַּת דָּם הָאַחֲרוֹנָה וְלֶהֲדֹף אֶת הָאוֹיֵב, גַּם כְּשֶׁהִנּוֹ מְנַפְנֵף בְּחַרְבּוֹ בְּמַחְשָׁבָה לָתֵת אֶת מַכַּת הַחִסּוּל - מַכַּת הַיֵּאוּשׁ הַהַרְסָנִית, וְעִם דִּבְרֵיהֶם שֶׁל רַבּוֹתֵינוּ נָקוּם עַל עָמְדֵנוּ, נִלָּחֲמָה בְּעַד אֱלֹקֵינוּ וּבְעַד תּוֹרָתֵנוּ, וּבְכָךְ נַנְצִיחַ אֶת נִשְׁמוֹתֵינוּ לְחַיֵּי עַד בִּמְחִצָּתָן שֶׁל כָּל גִּבּוֹרֵי הָרוּחַ שֶׁל עַמֵּנוּ שֶׁעָבְרוּ אֶת מִלְחַמְתָּם בְּנִצָּחוֹן וּלְשָׁלוֹם, כִּי זֹאת בָּחַר וּבֵרֵר הָאֱלֹקִים לָנוּ לְעָבְדוֹ בִּתְקוּפַת עִקְבְתָא דִּמְשִׁיחָא, מִתּוֹךְ חֹסֶר סִפּוּק דַּוְקָא, מִתּוֹךְ עָגְמַת נֶפֶשׁ דַּוְקָא, לָקוּם וּלְעָבְדוֹ בְּכָל לְבָבֵנוּ עִם הַמְּעַט שֶׁנִּשְׁאַר בָּנוּ -כָּל זְמַן שֶׁהַנְּשָׁמָה בְּקִרְבִּי מוֹדֶה אֲנִי.<p dir="rtl">
וּבָזֹאת נִבָּחֵן!<p dir="rtl">
בָּזֹאת נִבָּחֵן אִם כֵּנִים אֲנַחְנוּ וְנֶאֱמָנִים לְבוֹרְאֵנוּ בְּכָל מַצָּב.<p dir="rtl">
וְאִם מֵאֲבוֹתֵינוּ בִּקְּשׁוּ לַעֲמֹד בְּסוּג מִבְחָן זֶה מְעַט, עָלֵינוּ הֻטַּל לַעֲמֹד בְּסוּג מִבְחָן זֶה דַּוְקָא הַרְבֵּה, וְעָלֵינוּ לִרְאוֹת בְּמִבְחָן זֶה כְּעִקָּר וְנִסְיוֹן דּוֹרֵנוּ, צַו הַשָּׁעָה, לָקוּם בִּשְׁאֵרִית הַכֹּחַ וְלַעֲשׂוֹת אֶת מַה שֶׁנִּשְׁאַר לַעֲשׂוֹת, וּבָזֹאת צַדִּיקִים וַחֲסִידִים אֲנַחְנוּ, כִּי אֶת הַמֻּטָּל עָלֵינוּ עָשִׂינוּ.<p dir="rtl">
<h3 dir="rtl" id="960_dor_acharon, תפלה ותחנה ליציבות הרוח">תְּפִלָּה וּתְחִנָּה לְיַצִּיבוּת הָרוּחַ</h3><p dir="rtl">
רִבּוֹנוֹ שֶׁל עוֹלָם, גָּלוּי וְיָדוּעַ לְפָנֶיךָ גֹּדֶל נִסְיוֹנוֹת דּוֹרֵנוּ הַתַּקִּיפִים וְהַתְּדִירִים, וְגָלוּי וְיָדוּעַ לְפָנֶיךָ עָצְמַת הַפִּתּוּיִים וְהַגֵּרוּיִים הַמִּשְׁתּוֹלְלִים בְּכָל עֵבֶר וּפִנָּה עַד כְּדֵי שֶׁאֵין פֶּסַע לְלֹא פֶּשַׁע, אִם זֶה בְּטֻמְאַת הָעֲרָיוֹת בַּחֲצִיפוּת הַלְּבוּשׁ וְחֹסֶר הַבּוּשָׁה הַמְשַׁוֵּעַ בִּרְחוֹבָהּ שֶׁל עִיר, עַד שֶׁמַּמָּשׁ כַּבְּהֵמוֹת נִדְמוּ, וְאִם זֶה בְּטֻמְאַת הַכְּפִירָה וְהָאֶפִּיקוֹרְסוּת מֵהָרֵיקִים וְהַפּוֹחֲזִים הַסּוֹבְבִים אוֹתָנוּ בְּכָל מַהֲלַךְ יוֹמֵנוּ. וְגָלוּי וְיָדוּעַ לְפָנֶיךָ הַנְּפִילוֹת וְהַמְּעִידוֹת שֶׁנִּגְרָמוֹת לִי מִכָּךְ, הַתְּנוּדוֹת וְהַתְּמוּרוֹת הַחוֹלְפוֹת עָלַי, אֲשֶׁר תְּדִירוֹת הֵמָּה מְאֹד, וּפְעָמִים בְּכָל יוֹם, וַאֲפִלּוּ כַּמָּה פְּעָמִים בְּיוֹם; פַּעַם אֲנִי גּוֹבֵר עַל יִצְרִי, וּפַעַם יִצְרִי גּוֹבֵר עָלַי, עַד שֶׁתָּש? כֹּחַ רוּחִי מִלְּהִתְחַזֵּק מֵחָדָשׁ בְּכָל פַּעַם לְפָנֶיךָ. לָכֵן שָׁטַחְתִּי אֵלֶיךָ כַּפַּי, אָבִי שֶׁבַּשָּׁמַיִם. הַצִּילֵנִי מִטִּיט וְאַל אֶטְבָּעָה, אִנָּצְלָה מִשׂוֹנְאִי, שֶׁהוּא יִצְרִי הָרָע הַמְיָאֲשֵׁנִי בְּפִתּוּי אֲפִיסַת תִּקְוָתִי, וְתֵן לִי כֹּחַ שֶׁלֹּא אֶשְׁמַע לוֹ בְּשׁוּם אֹפֶן, וְתֵן בִּי כֹּחַ לְהַאֲמִין שֶׁכָּךְ רְצוֹנְךָ שֶנַּעֲבֹד אוֹתְךָ בִּתְקוּפָה זוֹ הֲרַת הַנִּסְיוֹנוֹת וְהַפִּתּוּיִים, כִּי זֶהוּ נַחַת הָרוּחַ הַגָּדוֹל שֶׁיֵּשׁ לְךָ, שֶׁהֲגַם שֶׁבָּנֶיךָ נוֹפְלִים - שׁוּב קָמִים לִקְרָאתְךָ, וְלֹא רוֹצִים לִבְגֹּד וּלְהִתְכַּחֵשׁ לֶאֱמוּנָתְךָ וּלְתוֹרָתְךָ אַף שֶׁעוֹבֵר עֲלֵיהֶם מַה שֶּׁעוֹבֵר, וְתֵן בִּי כֹּחַ לְהַאֲמִין שֶׁזֶּהוּ הַתִּקּוּן הַמֻּפְלָא בְּיוֹתֵר לִימֵי הַחשֶׁךְ בְּכָךְ שֶׁלֹּא נָנִיחַ אֶת כְּלֵי מִלְחַמְתֵּנוּ, וְעִם כָּל פְּצִיעוֹתֵינוּ, חַבּוּרוֹתֵינוּ וּמַכּוֹתֵינוּ, בִּשְׁאֵרִית כֹּחֵנוּ נָקוּם וְנִזְעַק אֵלֶיךָ: הָצִילָה נַפְשֵׁנוּ מֵרֶדֶת שַׁחַת.<p dir="rtl">
וְזַכֵּנוּ לְהַאֲמִין לְדִבְרֵי רַבּוֹתֵינוּ, שֶׁסּוּג נִסָּיוֹן זֶה דַּוְקָא בָּרַרְתָּ לָנוּ בְּדוֹר זֶה, וְהוּא לְנַסּוֹתֵנוּ אִם נָקוּם מִנְּפִילוֹתֵינוּ כָּל פַּעַם מֵחָדָשׁ, וְזֶהוּ דַּוְקָא תִּקּוּן דּוֹרֵנוּ הַמְיֻחָד, וּבְכָךְ מְתַקְּנִים אָנוּ הַכֹּל, וְזֶהוּ הַשַּׁעֲשוּעִים הַגְּדוֹלִים שֶׁיֵּשׁ לְפָנֶיךָ בְּדוֹר שֶׁכָּזֶה.<p dir="rtl">
וְעוֹד, אָבִי שֶׁבַּשָּׁמַיִם, תֵּן בִּי כֹּחַ לֹא לְהִתְפַּעֵל מֵהַמַּחֲשָׁבוֹת הַטּוֹרְדוֹת אוֹתִי בְּעִנְיְנֵי כְּפִירָה וַעֲרָיוֹת וּמְבַלְבְּלוֹת מֹחִי, בִּפְרָט בִּשְׁעַת הַתְּפִלָּה, וְלָדַעַת וּלְהַאֲמִין לְדִבְרֵי רַבּוֹתֵינוּ, שֶׁתִּקּוּן הַמַּחֲשָׁבוֹת הָאֲסוּרוֹת שֶׁעָבַר הָאָדָם בְּנַעֲרוּתוֹ הוּא דַּוְקָא בְּכָךְ, שֶׁלְּאַחַר תְּשׁוּבָתוֹ יִשְׁתַּחְזְרוּ לְמֹחוֹ כְּסֶרֶט נָע כָּל אוֹתָן מַחֲשָׁבוֹת וִיצַעֲרוּהוּ וְיַעְגִּימוּ אֶת נַפְשׁוֹ, וּבְעֶצֶם צַעֲרוֹ הַגָּדוֹל בְּצֵרוּף הִשְׁתַּדְּלוּתוֹ לְהָסִיט אֶת מַחֲשַׁבְתּוֹ לְטוֹבָה - בְכָךְ מְתַקֵּן אֶת אוֹתָן מַחֲשָׁבוֹת רָעוֹת, שֶׁגַּם הֵן קוֹמָה שְׁלֵמָה בִּפְנֵי עַצְמָהּ שֶׁל עָוֹן הַנִּצְרָךְ תִּקּוּן, וּבְכָךְ נַעֲשֶׂה תִּקּוּנָם דַּוְקָא.<p dir="rtl">
[שֶׁהֲרֵי פְּגַם הַמַּחֲשָׁבָה פְּגַם רוּחָנִי הוּא, וְתִקּוּנוֹ רַק עַל יְדֵי עֲבוֹדַת הָרוּחַ, שֶׁהִיא הַמַּחֲשָׁבָה, וּבְכָךְ שֶׁמִּתְיַסֵר וְסוֹבֵל בְּמַחֲשַׁבְתּוֹ וּמִצְטַעֵר מִמַּחֲשָׁבוֹת הָאֲסוּרוֹת הַבָּאִים עָלָיו בְּאֹנֶס - מְכַפֵּר וּמְתַקֵּן עַל אוֹתָן מַחֲשָׁבוֹת שֶׁבֶּעָבָר רָצָה בָּהֶן בְּמֵזִיד. וְהָבֵן.]<p dir="rtl">
וְהָעִקָּר, רִבּוֹנוֹ שֶׁל עוֹלָם - עֲשֵׂה עִמִּי חֶסֶד שֶׁתַּשְׁאִיר לִי אֶת הָאֱמוּנָה וְהַתִּקְוָה שֶׁתָּמִיד אֶפְשָׁר לָשׁוּב אֵלֶיךָ, וְכָל הַדְּחִיּוֹת וּמַחְשְׁבוֹת הַיֵּאוּשׁ - כֻּלָּם שֶׁקֶר וְכָזָב, מִש?ֶלִּי הֵמָּה וְלֹא מִשֶּׁלְּךָ, וְאִלּוּ אַתָּה מִצִּדְּךָ קָרוֹב לְקַבֵּל אֶת הָאָדָם בְּכָל עֵת וּבְכָל שָׁעָה, וּבִפְרָט בַּמֶּה שֶׁמַּרְאֶה לִי כְּתוּבִים מְפֹרָשִׁים שֶׁעָוֹן הַיָּדוּעַ חָמוּר הוּא מְאֹד וְכִמְעַט וְאֵין עָלָיו תְּשׁוּבָה וְתִקּוּן, וַהֲרֵי שֶׁקֶר גָּמוּר עָנָה בִּי יִצְרִי, כִּי כָּל הִתְגַּבְּרוּת הַיּוֹם חֲשׁוּבָה וִיקָרָה לְפָנֶיךָ מְאֹד מְאֹד, וְכָל הִתְקַדְּמוּת קְטַנָּה חֲשׁוּבָה לְפָנֶיךָ הַרְבֵּה, וְזֶה כָּל נִסְיוֹן דּוֹרֵנוּ עַתָּה - לִבְלִי לִפֹּל בְּרֶשֶׁת הַיֵּאוּשׁ.<p dir="rtl">
[עַיֵּן בִּ"שְׁנֵי לוּחוֹת הַבְּרִית" הַתִּקּוּן שֶׁנָּתַן לִפְגָם זֶה. וְדִקְדְּקוֹ שָׁם מִלְּשׁוֹן הַזֹּהַר, וְזֶה לְשׁוֹנוֹ: אֵלּוּ הַחֲסִידִים הַמַּחְמִירִים לוֹמַר אֵין תִּקּוּן לַחֵטְא הַזֶּה, רַחֲמָנָא לִצְלַן, כַּאֲשֶׁר שָׁמַעְתִּי מִפִּיהֶם, הֵם הַמַּרְבִּים פּוֹשְׁעִים בְּיִשְׂרָאֵל וּמְרַחֲקִים מִלָּבוֹא תַּחַת כַּנְפֵי הַשְּׁכִינָה, אֲשֶׁר בַּעַל הֶעָוֹן, רַחֲמָנָא לִצְלַן, בְּשָׁמְעוֹ אֵלֶּה, אוֹמֵר: אֵין תְּשׁוּבָה לַחֲצִי דָּבָר, וְכַאֲשֶׁר אָבַדְתִּי אָבַדְתִּי כוּ'. וְאֵלּוּ גּוֹרְמִים גָּלוּת הַשְּׁכִינָה, וְאֵינָן נִקְרָאִים חֲסִידִים, כִּי אִם חֲסֵרִים, וְעָנְשָׁם גָּדוֹל לִמְאֹד. עַד כָּאן לְשׁוֹנוֹ.]<p dir="rtl">
וְתֵן לִי אֶת הַכֹּחַ לְהַאֲמִין שֶׁיָּדֶיךָ פְּשׁוּטוֹת לְקַבֵּל אֶת הַשָּׁב אֲפִלּוּ לְאַחַר מֵאָה פְּעָמִים בְּיוֹם שֶׁל נְפִילוֹת וְקִימוֹת מֵחָדָשׁ, וְאֵין אַתָּה מוֹאֵס בְּמַעֲשֵׂה יָדֶיךָ לְעוֹלָם, וּבִפְרָט בְּדוֹר שֶׁכָּזֶה אֵינְךָ בָּא בִּטְרוּנְיָא עִם בְּרִיּוֹתֶיךָ וּמַחְשִׁיב וּמְיַקֵּר כָּל מַעֲשֶׂה קָטָן, וְכָל הַתְחָלָה קְטַנָּה כְבָר יְכוֹלָה לְהַמְשִׁיךְ סִיַּעְתָּא דִשְׁמַיָּא גְּדוֹלָה - לְפִי עֵרֶךְ שִׁפְלוּתֵנוּ וְדַלּוּת מַעֲשֵׂינוּ וּלְפִי עֵרֶךְ שֶׁכְּנֶגְדֵּנוּ, שֶׁהֵמָּה הַפִּתּוּיִים וְהַגֵּרוּיִים הַנּוֹרָאִים הַתּוֹקְפִים אוֹתָנוּ בְּכָל עֵת.<p dir="rtl">
וְעוֹד שָׁטַחְתִּי אֵלֶיךָ כַּפַּי, יוֹצְרִי וּבוֹרְאִי, שֶׁאַל תִּטֹּל מִמֶּנִּי אֶת עֲצַת הָעֵצוֹת שֶׁאֵין כָּמוֹהָ מוֹעִילָה, וְהִיא "תְּדִירוּת הַתְּפִלָּה", וְיִהְיוּ שְׂפָתַי תָּמִיד בְּכָל מַצָּב וּבְכָל מִקְרֶה רוֹחֲשׁוֹת תְּפִלָּה לְעֶזְרָתְךָ וּלְהַצָּלָתְךָ, וְשֶׁלֹּא אֶתְיָאֵשׁ מִלְּהִתְפַּלֵּל לְפָנֶיךָ. וְגַם אִם נָפַלְתִּי וְנִכְשַׁלְתִּי וּשְׂפָתַי כְּמוֹ נֶאֶלְמוּ מִבּוּשָׁה וּמִיֵּאוּשׁ לְדַבֵּר עִמְּךָ - תֵּן בִּי אֶת הַכֹּחַ וְהָאֹמֶץ שׁוּב לִכָּנֵס לְהֵיכָלְךָ וְלִפְתֹּחַ פִּי בִּתְחִנָּה וּבַקָּשָׁה לְהַתְחָלָה מֵחָדָשׁ, וְגַם אִם יֶאֱרַע לִי כַּדָּבָר הַזֶּה פְּעָמִים רַבּוֹת, חַס וְחָלִילָה - לֹא אֶתְפַתֶּה לְיִצְרִי הָרָשָׁע שֶׁמִּתְחַסֵּד עָלַי בִּשְׁקָרָיו לֵאמֹר: אֵין הָאֱלֹקִים חָפֵץ בְּבִרְכָתְךָ, וְאַתָּה הֲלֹא הִנְּךָ בִּבְחִינַת "וְלָרָשָׁע אָמַר אֱלֹקִים מַה לְּךָ לְסַפֵּר חֻקַּי", שֶׁזֶּה נֶאֱמַר רַק בְּרָשָׁע שֶׁמַּחֲזִיק בְּמַעֲשָׂיו וְאֵין רוֹצֶה כְּלָל לָשׁוּב, אֲבָל אֲנִי רוֹצֶה לָשׁוּב אֵלֶיךָ בְּכָל לֵב, כְּפִי שֶׁגָּלוּי וְיָדועַ לְפָנֶיךָ שֶׁרְצוֹנִי עַז וְחָזָק לְהִגָּמֵל מִכֹּחַ הָרָע הַשּׁוֹלֵט בִּי מְאֹד, אֶלָּא שֶׁיִּצְרִי פּוֹחֵז עָלַי מְאֹד, וְהַשָּׁעָה מְשַחֶקֶת לוֹ לְנַצְּחֵנִי וְלִשְׁפֹּךְ דָּמִי יוֹם יוֹם בִּמְגַמָּה לִשְׁבֹּר אֶת רוּחִי וּלְאַבְּדֵנִי מִשְּׁנֵי עוֹלָמוֹת. וּמַאֲמִין אֲנִי בֶּאֱמוּנָה שְׁלֵמָה שֶׁסּוֹף דָּבָר תַּעַזְרֵנִי לְנַצֵּחַ, וְכָל מַה שֶּׁאַתָּה דּוֹרֵשׁ מִמֶּנִּי - לֹא דַּוְקָא אֶת הַנִּצָּחוֹן, אֶלָּא אֶת הַמִּלְחָמָה, שֶׁגַּם אִם נָפַלְתִּי - אָקוּם וְאַמְשִׁיךְ לְהִלָּחֵם, וְלָכֵן תֵּן לִי כֹּחַ לֹא לְהִתְפַּעֵל וְלֹא לְהִתְרַגֵּשׁ מֵהַנְּפִילוֹת עַד כְּדֵי יֵאוּשׁ מֵהַקִּימָה, אֶלָּא לָקוּם כָּל פַּעַם מֵחָדָשׁ בְּתִקְוָה בְּטוּחָה שֶׁסּוֹף דָּבָר אֶהְיֶה מְנַצֵּחַ, וְכָל אוֹתָן נְפִילוֹת וִירִידוֹת יִתְהַפְּכוּ לְקִימוֹת וַעֲלִיּוֹת וּלְטוֹבָה גְּמוּרָה.<p dir="rtl">
יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ ה' צוּרִי וְגֹאֲלִי.<p dir="rtl">
<h3 dir="rtl" id="960_dor_acharon, תפלה להסרת הדאגות והעצבות">תְּפִלָּה לַהֲסָרַת הַדְּאָגוֹת וְהָעַצְבוּת</h3><p dir="rtl">
רִבּוֹנוֹ שֶׁל עוֹלָם, מַאֲמִין אֲנִי בֶּאֱמוּנָה שְׁלֵמָה אֲשֶׁר אֵין דָּבָר נֶעְלָם מִמְּךָ וְאֵין נִסְתָּר מִנֶּגֶד עֵינֶיךָ, וְכָל מַצְפוּנֵי אִישׁ וְהִרְהוּרָיו גְּלוּיִים וִידוּעִים לְפָנֶיךָ.<p dir="rtl">
גָּלוּי וְיָדוּעַ לְפָנֶיךָ סִבְלִי הַנּוֹרָא מֵהִשְׁתַּלְּטוּת רִגְשׁוֹתַי וְהִרְהוּרַי עַל שִׂכְלִי, הַמּוֹבִילִים אֶת מַחֲשַׁבְתִּי שֶלֹּא לִרְצוֹנִי לְמַחֲשָׁבוֹת וְהַרְגָּשׁוֹת הַמְסִבִּים לִי צַעַר גָּדוֹל. חַלָּשׁ שִׂכְלִי מִלַּעֲנוֹת וּמִלְּהָשִׁיב לְאוֹתָן מַחְשְׁבוֹת שְׁטוּת וְהֶבֶל הַמִּשְׁתּוֹלְלִים בְּמֹחִי יוֹם וָלַיְלָה. יָדַעְתִּי, רִבּוֹנוֹ שֶׁל עוֹלָם, שֶׁגַּם מַצָּב זֶה הוּא אֶחָד מִסּוּגֵי הַיִּסּוּרִים שֶׁהִנְּךָ מְיַסֵּר אֶת בְּרִיּוֹתֶיךָ לְמַעַן תַּקְנָם אֶת תִּקּוּן נַפְשָׁם, אֶלָּא שֶׁצַּר לִי, אָבִי שֶׁבַּשָּׁמַיִם, מְאֹד מִסֵּבֶל נוֹרָא זֶה הַמַּסִּיחַ דַּעְתִּי וּמְשַׁבְּשָׁהּ מֵרְגִיעוּת וְשַׁלְוָה, כִּי בְּכָךְ נִמְנָע מִמֶּנִּי מִלְּעָבְדְךָ בֶּאֱמֶת וּבְלֵב שָׂמֵחַ.<p dir="rtl">
צִוִּיתָנוּ בְּתוֹרָתְךָ לִבְטֹחַ בְּךָ וּלְהָסִיר כָּל הַדְּאָגוֹת וְהַפְּחָדִים מִלִּבֵּנוּ וּלְהַשְׁלִיךְ יְהָבֵנוּ עָלֶיךָ, אָמְנָם גָלוּי וְיָדוּעַ לְפָנֶיךָ, רִבּוֹנוֹ שֶׁל עוֹלָם, שֶׁאֵין בִּשְׁלִיטָתִי לְהִתְגַּבֵּר עַל אוֹתָן הִרְהוּרִים וּרְגָשׁוֹת הַתּוֹקְפִים אוֹתִי בְּזַעַף נוֹרָא וְשׁוֹטְפִים אֶת מֹחִי לְלֹא רַחֵם, מַחֲשָׁבָה גּוֹרֶרֶת מַחֲשָׁבָה וְאֵין לַדָּבָר סוֹף. וְאֵינִי יוֹדֵעַ שׁוּם עֵצָה לְהַרְגִּיעַ אֶת מֹחִי וְרִגְשׁוֹתַי וּלְהַחֲזִירָם לְשַׁלְוָה וּמְנוּחָה.<p dir="rtl">
וּבִפְרָט שֶׁיֵּשׁ בְּאוֹתָן מַחֲשָׁבוֹת הַמִּשְׁתַּלְּטוֹת עָלַי בְכֹחַ וּבְזַעַף מַחֲשָׁבוֹת הָאֲסוּרוֹת מִלְּחָשְׁבָן וּמִלְּהַרְהֵר בָּהֶן, וְרַק עֵצָה אַחַת רָאִיתִי, רִבּוֹנוֹ שֶׁל עוֹלָם- לִזְעֹק אֵלֶיךָ וּלְהִתְחַנֵּן לְפָנֶיךָ, וְלִשְׁטֹחַ כַּפַּי, וְלִשְׁפֹּךְ לִבִּי לְנִכְחֲךָ, שֶׁתְּרַחֵם עָלַי וְתָחוּס עַל נֶפֶשׁ עַבְדְּךָ [אֲמָתְךָ] בֶּן אֲמָתְךָ, וּתְחַזֵּק אֶת שִׂכְלִי בְּשֵׂכֶל טוֹב וּמְיֻשָּׁב. וְאָנָּא, שְׁמֹר לִי עַל יִשּׁוּב דַּעְתִּי, וְשֶׁלְּעוֹלָם לֹא יִנָּטֵל מִמֶּנִּי יִשּׁוּב הַדַּעַת, חַס וְחָלִילָה, כִּי אִם דַּעַת חָסַרְתִּי- מַה קָּנִיתִי? וּלְעוֹלָם אֶהְיֶה שַׁלִּיט בְּדַעְתִּי, וְשֶׁלֹּא אֶכְרַע וְאֶפֹּל תַּחַת נֵטֶל הַמַּחֲשָׁבוֹת הַשּׁוֹטְפוֹת וְלֹא אֶכָּנַע לְעוֹלָם, וְאֶזְכֶּה תָּמִיד לְהִתְחַזֵּק וּלְהִתְמוֹדֵד בְּהַצְלָחָה לְהָשִׁיב אֶת מַחֲשַׁבְתִּי אֵלֶיךָ בְּהַסָּחַת דַּעַת גְּמוּרָה מִכָּל אוֹתָן מַחְשְׁבוֹת הֶבֶל לְמַחֲשָׁבוֹת קְדוֹשׁוֹת וּטְהוֹרוֹת.<p dir="rtl">
אָנָּא, ה', הַצִּילֵנִי מִטִּיט וְאַל אֶטְבָּעָה, אֶנָּצְלָה מֵאוֹיְבַי וּמִשׂוֹנְאַי, הֲלֹא הֵם כֹּחוֹת הָרָע שֶׁרְצוֹנָם לְאַבְּדֵנִי מֵעוֹלָם הַזֶּה וּמֵעוֹלָם הַבָּא. אָבִי שֶׁבַּשָּׁמַיִם, מַה בֶּצַע בְּדָמִי בְרִדְתִּי אֶל שַׁחַת- הֲיוֹדְךָ עָפָר?! הֲיַגִּיד אֲמִתֶּךָ?! חָנֵּנִי ה' חָנֵּנִי, הַצִּילָה נַפְשִׁי כִּי חָטָאתִי לָךְ. אַל יֹאמְרוּ אוֹיְבַי רַע לִי, מָתַי יָמוּת וְאָבַד שְׁמוֹ.<p dir="rtl">
יָדַעְתִּי, אָבִי שֶׁבַּשָּׁמַיִם, כִּי בָּזֶה נִפְרָעִים מִמֶּנִּי עַל אוֹתָן מַחֲשָׁבוֹת רָעוֹת שֶׁחָשַׁבְתִּי בְּרָצוֹן וּבְמֵזִיד, וְכָעֵת בָּאוֹת אוֹתָן מַחֲשָׁבוֹת בְּעַל כָּרְחִי וְאוֹנְסִים אוֹתִי לְהִשְׁתַּעְבֵּד לָהֶן. תֵּן לִי כֹּחַ, רִבּוֹנוֹ שֶׁל עוֹלָם, וְהַרְבֵּה סַבְלָנוּת, כִּי תָּשַׁשׁ כֹּחִי בַּעֲוֹנִי, וְיָדַעְתִּי כִּי אֵין לִי תְּרוּפָה וְתַקָּנָה בְּשׁוּם דֶּרֶךְ מִקְרִית וְטִבְעִית, וְכִי יְשׁוּעָתִי וְהַצָּלָתִי תְּלוּיִים רַק בְּךָ- שֶׁתַּמְשִׁיךְ עָלַי רַחֲמִים מֵאוֹצַר מַתְּנַת חִנָּם, וּתְחַזֵּק בִּטְחוֹנִי לִבְטֹחַ רַק בְּךָ, וְלִירָא רַק מִמְּךָ, וְלִדְאֹג רַק מֵחֹסֶר וְקֹצֶר עֲבוֹדָתִי אוֹתְךָ, וְלֹא לִירָא וְלֹא לִדְאֹג מֵעִנְיְנֵי הָעוֹלָם וּפְגָעָיו, שֶׁכֻּלָּם אֵין בָּהֶם כֹּחַ לַעֲשׂוֹת כְּלוּם מִבִּלְעֲדֵי רְצוֹנֶךָ. וְלָכֵן זַכֵּנִי לְבַטֵּל רְצוֹנִי מִפְּנֵי רְצוֹנְךָ וְלֹא לַחֲשֹׁב מַחֲשָׁבוֹת שֶׁאֵינָן לִרְצוֹנֶךָ, וּמַלְּטֵנִי מִיֵּצֶר הָרָע, וְתַרְגִּילֵנִי בְּתוֹרָתְךָ וְדַבְּקֵנִי בְּמִצְוֹתֶיךָ, וְאַל תְּבִיאֵנִי לִידֵי חֵטְא וְלֹא לִידֵי עָוֹן מֵעַתָּה וְעַד עוֹלָם אָמֵן סֶלָה. כִּי אַתָּה שׁוֹמֵעַ תְּפִלַּת כָּל פֶּה, בָּרוּךְ שׁוֹמֵעַ תְּפִלָּה.<p dir="rtl">
<h3 dir="rtl" id="960_dor_acharon, תפלה לאם על בנה להחזון איש">תְּפִלָּה לְאֵם עַל בְּנָהּ - לְהַחֲזוֹן אִישׁ</h3><p dir="rtl">
הַ"חֲזוֹן אִישׁ" חִבֵּר נֻסַּח תְּפִלָּה לְאֵם עַל בְּנָהּ, אוֹתוֹ תֹּאמַר בְּבִרְכַּת "שְׁמַע קוֹלֵנוּ" בִּתְפִלַּת "שְׁמוֹנֶה עֶשְׂרֵה" <span class="booklinks" onclick="sendBookLink(this)" onmouseover="setBookLinkTitle(this)">(אִגְרוֹת חֲזוֹן אִישׁ ע"ד)</span>:<p dir="rtl">
"יְהִי רָצוֹן מִלְּפָנֶיךָ ה' אֱלֹקַי וֵאלֹקֵי אֲבוֹתַי שֶׁתְּרַחֵם עַל בְּנִי.. וְתַהֲפֹךְ אֶת לְבָבוֹ לְאַהֲבָה וּלְיִרְאָה אֶת שְׁמֶךָ, וְלִשְׁקֹד בְּתוֹרָתְךָ הַקְּדוֹשָׁה, וְתָסִיר מִלְּפָנָיו כָּל הַסִּבּוֹת הַמּוֹנְעוֹת אוֹתוֹ מִשְּׁקִידַת תּוֹרָתְךָ הַקְּדוֹשָׁה, וְתָכִין אֶת כָּל הַסִּבּוֹת הַמְּבִיאוֹת לְתוֹרָתְךָ הַקְּדוֹשָׁה"..<p dir="rtl">
<h3 dir="rtl" id="960_dor_acharon, תפלה על אמונה ובטחון">תְּפִלָּה עַל אֱמוּנָה וּבִטָּחוֹן.</h3><p dir="rtl">
אָבִינוּ שֶׁבַּשָּׁמַיִם, יָדַעְנוּ כִּי עִקַּר וִיסוֹד הַיַּהֲדוּת הוּא הָאֱמוּנָה הַשְּׁלֵמָה, וְכָל קִיּוּם עַמְּךָ יִשְׂרָאֵל, טוֹבָתוֹ וְהַצְלָחָתוֹ, הוּא בֶּאֱמוּנָתוֹ הַטְּהוֹרָה וּבִשְׁלֵמוּת הַבִּטָּחוֹן בְּשִׁמְךָ הַגָּדוֹל וְהַקָּדוֹשׁ. חוֹבָתֵנוּ הִיא לִזְכֹּר תָּמִיד כִּי אַתָּה יוֹצֵר הַכֹּל, אֲדוֹן הַכֹּל וּמוֹשֵׁל בַּכֹּל, וְהַשְׁגָחָתְךָ עַל הַכֹּל, לֹא יִפָּלֵא מִמְּךָ דָּבָר, וְאֵין נִסְתָּר מִנֶּגֶד עֵינֶיךָ. אַתָּה הַמְגַדֵּל וּמְחַזֵּק לַכֹּל, וְכָל טוֹבָתֵנוּ וְהַצְלָחָתֵנוּ וְחַיֵּינוּ מְסוּרִים בְּיָדֶיךָ. אַתָּה לְבַדְּךָ עוֹזֵר וְסוֹמֵךְ, גּוֹאֵל וּמוֹשִׁיעַ, מֵיטִיב וּמְרַחֵם, זָן וּמְפַרְנֵס וּמְכַלְכֵּל לַכֹּל, וּבְיָדְךָ לְמַלֵּא כָּל מַחְסוֹרֵנוּ וְכָל מִשְׁאֲלוֹתֵינוּ, יָדַעְנוּ כִּי מִבַּלְעֲדֵי מַאֲמָרֶיךָ וּגְזֵרוֹתֶיךָ אֵין שׁוּם כֹּחַ בָּעוֹלָם, וְאֵין יְכֹלֶת בְּשׁוּם נִבְרָא לְהוֹעִיל וּלְהַזִּיק לְהָרֵעַ וּלְהֵיטִיב, אַתָּה הוּא עִלַּת כָּל הָעִלּוֹת וְסִבַּת כָּל הַסִּבּוֹת, אֲדוֹן כָּל הַמַּעֲשִׂים.<p dir="rtl">
לָכֵן בָּאנוּ לִשְׁפֹּךְ שִׂיחַ וּתְחִנָּה לְפָנֶיךָ, כְּדַלִּים וּכְרָשִׁים דָּפַקְנוּ דְּלָתֶיךָ. נָא אָב הָרַחֲמָן רַחֵם עָלֵינוּ, וְתִטַּע בְּלִבֵּנוּ וּבְלֵב כָּל עַמְּךָ בֵּית יִשְׂרָאֵל אַהֲבָתְךָ וְיִרְאָתְךָ, וְזַכֵּנוּ לְהַאֲמִין בֶּאֱמוּנָה שְׁלֵמָה בְּךָ, בְּאַחְדוּתְךָ וּבְמַלְכוּתְךָ וּבְהַשְׁגָּחָתְךָ הַפְּרָטִית וּבְתוֹרָתְךָ הַקְּדוֹשָׁה וְהַתְּמִימָה. זַכֵּנוּ לִהְיוֹת בִּטְחוֹנֵנוּ בְּךָ תָּמִיד עַל כָּל דָּבָר, בִּטָּחוֹן גָּמוּר וְשָׁלֵם, חָזָק מְאֹד, בְּלִי שׁום רִפְיוֹן וְחֻלְשָׁה, וְלֹא נִדְאַג וְלֹא נְפַחֵד כְּלָל. שָׁמְרֵנוּ וְהַצִּילֵנוּ מִקִּנְאָה, שִׂנְאָה וְתַחֲרוּת, וְנִהְיֶה שְׂמֵחִים מְאֹד בְּטוֹבַת וְהַצְלָחַת אִישׁ יִשְׂרָאֵל.<p dir="rtl">
אָבִינוּ שֶׁבַּשָּׁמַיִם, הִשְׁלַכְנוּ עָלֶיךָ יְהָבֵנוּ, נָא אַתָּה תְכַלְכְּלֵנוּ, חֶפְצֵנוּ וּבַקָּשָׁתֵנוּ מַלֵּא בְּרַחֲמִים, בְּךָ תָלִינוּ בִּטְחוֹנֵנוּ, רַחֲמֶיךָ מְהֵרָה יְקַדְּמוּנוּ, וּבִזְכוּת כָל הַצַּדִּיקִים וְהַחֲסִידִים וְהַתְּמִימִים וְהַיְשָׁרִים, שֶׁהֶאֱמִינוּ וּבָטְחוּ בְּךָ בְּכָל לִבָּם וְנַפְשָׁם, חָנֵּנוּ וַעֲנֵנוּ ושְׁמַע תְּפִלָּתֵנוּ, וְתִשְׁלַח בְּרָכָה וְהַצְלָחָה בְּכָל מַעֲשֵׂה יָדֵינוּ, וְהָכֵן פַּרְנָסָתֵנוּ מִיָּדְךָ הָרְחָבָה וְהַמְּלֵאָה, וְלֹא יִצְטָרְכוּ עַמְּךָ בֵּית יִשְׂרָאֵל זֶה לָזֶה וְלֹא לְעַם אַחֵר, וְתֵן לְכָל אִישׁ וָאִישׁ דֵּי פַּרְנָסָתוֹ, וּלְכָל גְּוִיָּה וּגְוִיָּה דֵּי מַחְסוֹרָהּ, וּתְמַהֵר וְתָחִישׁ לְגָאֳלֵנוּ, וְתִבְנֶה בֵּית מִקְדָּשֵׁנוּ וְתִפְאַרְתֵּנוּ, וְתֵן חֶלְקֵנוּ בְּתוֹרָתֶךָ, וְשָׁם נַעֲבָדְךָ בְּיִרְאָה כִּימֵי עוֹלָם וּכְשָׁנִים קַדְמוֹנִיּוֹת. יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ ה' צוּרִי וְגוֹאֲלִי <span class="booklinks" onclick="sendBookLink(this)" onmouseover="setBookLinkTitle(this)">(מֵהַסֵּפֶר מִצְוַת הַבִּטָּחוֹן)</span>.<p dir="rtl">
נֹסַח תְּפִלַּת הַהוֹרִים עַל הַבָּנִים לְבַעַל הַשָּׁלָ"ה זיע"א<p dir="rtl">
תְּפִלָּה יְשָׁרָה וַהֲגוּנָה מְאֹד לְהִתְפַּלֵּל שֶׁיִּהְיֶה לוֹ זֶרַע כָּשֵׁר עַד עוֹלָם, וְשֶׁיִּהְיֶה הוּא וְצֶאֱצָאָיו עַד סוֹף כָּל הַדּוֹרוֹת עוֹסְקִים בְּתוֹרָה וּמִצְוֹת לַעֲשׂוֹת רְצוֹן הַשֵּׁם יִתְבָרַךְ בֶּאֱמֶת וּבְתָמִים. הֵבִיאָהּ הַשָּׁלָ"ה בְּמַסֶּכֶת תָּמִיד, וְכָתַב שֶׁסְּגֻלָּה מְיֻחֶדֶת לְאָמְרָהּ בְּעֶרֶב רֹאשׁ חֹדֶשׁ סִיוָן.<p dir="rtl">
וְזֶה לְשׁוֹנוֹ: וְלִבִּי אוֹמֵר לִי, שֶׁעֵת רָצוֹן לִתְפִלָּה זוֹ בְּעֶרֶב רֹאשׁ חֹדֶשׁ סִיוָן, הוּא הַחֹדֶשׁ שֶׁבּוֹ נִתְּנָה הַתּוֹרָה, וְאָז נִקְרָאִים בָּנִים לַה' אֱלֹקֵינוּ. וְרָאוּי לֵישֵׁב בְּתַעֲנִית הוּא וְאִשְׁתּוֹ, וְיִתְעוֹרְרוּ בִּתְשׁוּבָה, וִיתַקְּנוּ כָּל עִנְיְנֵי הַבַּיִת, אִסּוּר וְהֶתֵּר וְטֻמְאָה וְטָהֳרָה וְכָל הָעִנְיָנִים, וְיִתְּנוּ צְדָקָה לַעֲנִיִּים הֲגוּנִים וְכוּ'.<p dir="rtl">
אַתָּה הוּא יְיָ אֱלֹהֵינוּ עַד שֶׁלֹּא בָרָאתָ הָעוֹלָם, וְאַתָּה הוּא אֱלֹהֵינוּ מִשֶּׁבָּרָאתָ הָעוֹלָם, וּמֵעוֹלָם וְעַד עוֹלָם אַתָּה אֵל, וּבָרָאתָ עוֹלָמְךָ בְּגִין לְהִשְׁתְּמוֹדָעָא אֱלָהוּתָךְ בְּאֶמְצָעוּת תּוֹרָתְךָ הַקְּדוֹשָׁה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, "בְּרֵאשִׁית"- בִּשְׁבִיל תּוֹרָה וּבִשְׁבִיל יִשְׂרָאֵל, כִּי הֵם עַמְּךָ וְנַחֲלָתְךָ אֲשֶׁר בָּחַרְתָּ בָּהֶם מִכָּל הָאֻמוֹת, וְנָתַתָּ לָהֶם תּוֹרָתְךָ הַקְּדוֹשָׁה, וְקֵרַבְתָּם לְשִׁמְךָ הַגָּדוֹל.<p dir="rtl">
וְעַל קִיּוּם הָעוֹלָם וְעַל קִיּוּם הַתּוֹרָה בָּא לָנוּ מִמְּךָ, יְיָ אֱלֹהֵינוּ, שְׁנֵי צִוּוּיִם; כָּתַבְתָּ בְּתוֹרָתְךָ "פְּרוּ וּרְבוּ", וְכָתַבְתָּ בְּתוֹרָתְךָ "וְלִמַּדְתֶּם אֹתָם אֶת בְּנֵיכֶם", וְהַכַּוָּנָה בִשְׁתֵּיהֶן אֶחָת, כִּי לֹא לְתֹהוּ בָרָאתָ כִּי אִם לָשֶׁבֶת, וְלִכְבוֹדְךָ בָּרָאתָ, יָצַרְתָּ אַף עָשִׂיתָ, כְּדֵי שֶׁנִּהְיֶה אֲנַחְנוּ וְצֶאֱצָאֵינוּ וְצֶאֱצָאֵי כָּל עַמְּךָ בֵּית יִשְׂרָאֵל יוֹדְעֵי שְׁמֶךָ וְלוֹמְדֵי תוֹרָתֶךָ.<p dir="rtl">
וּבְכֵן אָבוֹא אֵלֶיךָ יְיָ מֶלֶךְ מַלְכֵי הַמְּלָכִים, וְאַפִּיל תְּחִנָּתִי, וְעֵינַי לְךָ תְּלוּיוֹת עַד שֶׁתְּחָנֵּנִי וְתִשְׁמַע תְּפִלָּתִי לְהַזְמִין לִי בָּנִים וּבָנוֹת, וְגַם הֵם יִפְרוּ וְיִרְבּוּ הֵם וּבְנֵיהֶם וּבְנֵי בְנֵיהֶם עַד סוֹף כָּל הַדּוֹרוֹת לְתַכְלִית שֶׁהֵם וַאֲנִי כֻּלָּנוּ יַעַסְקוּ בְּתוֹרָתְךָ הַקְּדוֹשָׁה לִלְמֹד וּלְלַמֵּד לִשְׁמֹר וְלַעֲשׂוֹת וּלְקַיֵּם אֶת כָּל דִּבְרֵי תַלְמוּד תּוֹרָתְךָ בְּאַהֲבָה, וְהָאֵר עֵינֵינוּ בְּתוֹרָתֶךָ, וְדַבֵּק לִבֵּנוּ בְּמִצְוֹתֶיךָ לְאַהֲבָה וּלְיִרְאָה אֶת שְׁמֶךָ.<p dir="rtl">
אָבִינוּ אָב הָרַחֲמָן, תֵּן לְכֻלָּנוּ חַיִּים אֲרֻכִּים וּבְרוּכִים, מִי כָמוֹךָ אַב הָרַחֲמִים זוֹכֵר יְצוּרָיו לְחַיִּים בְּרַחֲמִים, זָכְרֵנוּ לְחַיִּים נִצְחִיִּים, כְּמוֹ שֶׁהִתְפַּלֵּל אַבְרָהָם אָבִינוּ "לוּ יִחְיֶה לְפָנֶיךָ", וּפֵרְשׁוּ רַבּוֹתֵינוּ זִכְרוֹנָם לִבְרָכָה- "בְּיִרְאָתֶךָ".<p dir="rtl">
כִּי עַל כֵּן בָּאתִי לְבַקֵּשׁ וּלְחַנֵּן מִלְּפָנֶיךָ, שֶׁיְּהֵא זַרְעִי וְזֶרַע זַרְעִי עַד עוֹלָם זֶרַע כָּשֵׁר, וְאַל יִמָּצֵא בִי וּבְזַרְעִי וּבְזֶרַע זַרְעִי עַד עוֹלָם שׁוּם פְּסוּל וָשֶׁמֶץ, אַךְ שָׁלוֹם וֶאֱמֶת וְטוֹב וְיָשָׁר בְּעֵינֵי אֱלֹהִים וּבְעֵינֵי אָדָם. וְיִהְיוּ בַּעֲלֵי תוֹרָה, מָארֵי מִקְרָא, מָארֵי מִשְׁנָה, מָארֵי תַלְמוּד, מָארֵי רָזָא, מָארֵי מִצְוָה, מָארֵי גוֹמְלֵי חֲסָדִים, מָארֵי מִדּוֹת תְּרוּמִיּוֹת, וְיַעַבְדוּךָ בְּאַהֲבָה וּבְיִרְאָה פְּנִימִית, לֹא יִרְאָה חִיצוֹנִית, וְתֵן לְכָל גְּוִיָּה וּגְוִיָּה מֵהֶם דֵּי מַחְסוֹרָהּ בְּכָבוֹד, וְתֵן לָהֶם בְּרִיאוּת וְכָבוֹד וָכֹחַ, וְכֵן לָהֶם קוֹמָה וְיֹפִי וְחֵן וָחֶסֶד, וְיִהְיֶה אַהֲבָה וְאַחְוָה וְשָׁלוֹם בֵּינֵיהֶם, וְתַזְמִין לָהֶם זִוּוּגִים הֲגוּנִים מִזֶּרַע תַּלְמִידֵי חֲכָמִים מִזֶּרַע צַדִּיקִים, וְגַם זִוּוּגָם יִהְיוּ כְּמוֹתָם כְּכֹל אֲשֶׁר הִתְפַּלַּלְתִּי עֲלֵיהֶם, כִּי זִכָּרוֹן אֶחָד עוֹלֶה לְכָאן וּלְכָאן.<p dir="rtl">
אַתָּה יְיָ יוֹדֵעַ כָּל תַּעֲלוּמוֹת, וּלְפָנֶיךָ נִגְלוּ מַצְפּוּנֵי לִבִּי, כִּי כַוָּנָתִי בְּכָל אֵלֶּה לְמַעַן שִׁמְךָ הַגָּדוֹל וְהַקָדוֹשׁ וּלְמַעַן תּוֹרָתְךָ הַקְּדוֹשָׁה. עַל כֵּן, עֲנֵנִי יְיָ עֲנֵנִי, בַּעֲבוּר הָאָבוֹת הַקְּדוֹשִׁים אַבְרָהָם יִצְחָק וְיַעֲקֹב, וּבִגְלָלָם תּוֹשִׁיעַ בָּנִים לִהְיוֹת הָעֲנָפִים דּוֹמִים לְשָׁרְשָׁם, וּבַעֲבוּר דָּוִד עַבְדְּךָ רֶגֶל רְבִיעִי בַּמֶּרְכָּבָה, הַמְשׁוֹרֵר בְּרוּחַ קָדְשֶׁךָ.<p dir="rtl">
שִׁיר הַמַּעֲלוֹת, אַשְׁרֵי כָּל יְרֵא יְיָ הַהֹלֵךְ בִּדְרָכָיו: יְגִיעַ כַּפֶּיךָ כִּי תֹאכֵל אַשְׁרֶיךָ וְטוֹב לָךְ: אֶשְׁתְּךָ כְּגֶפֶן פֹרִיָּה בְּיַרְכְּתֵי בֵיתֶךָ בָּנֶיךָ כִּשְׁתִלֵי זֵיתִים סָבִיב לְשֻׁלְחָנֶךָ: הִנֵּה כִּי כֵן יְבֹרַךְ גָּבֶר יְרֵא יְיָ: יְבָרֶכְךָ יְיָ מִצִּיּוֹן וּרְאֵה בְּטוּב יְרוּשָׁלָיִם כֹּל יְמֵי חַיֶּיךָ: וּרְאֵה בָנִים לְבָנֶיךָ שָׁלוֹם עַל יִשְׂרָאֵל:<p dir="rtl">
אָנָּא יְיָ שׁוֹמֵעַ תְּפִלָּה, יְקֻיַּם בִּי הַפָּסוּק "וַאֲנִי זֹאת בְרִיתִי אוֹתָם אָמַר יְיָ רוּחִי אֲשֶׁר עָלֶיךָ וּדְבָרַי אֲשֶׁר שַׂמְתִּי בְּפִיךָ לֹא יָמוּשׁוּ מִפִּיךָ וּמִפִּי זַרְעֲךָ וּמִפִּי זֶרַע זַרְעֲךָ אָמַר יְיָ מֵעַתָּה וְעַד עוֹלָם": יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ יְיָ צוּרִי וְגֹאֲלִי:<p dir="rtl">
<h3 dir="rtl" id="960_dor_acharon, תפלה לצניעות">תְּפִלָּה לִצְנִיעוּת</h3><p dir="rtl">
יְהִי רָצוֹן מִלְּפָנֶיךָ, אָבִינוּ שֶׁבַּשָּׁמַיִם, שֶׁתִּרְאֶה בְּעָנְיֵינוּ וְרֹב צָרוֹתֵינוּ הַגּוּפָנִיִּים וְהַנַּפְשִׁיִּים, וְתָחִישׁ לְגָאֳלֵנוּ גְּאֻלָּה שְׁלֵמָה עַל יְדֵי מָשִׁיחַ בֶּן דָּוִד צִדְקֵנוּ, וּבִהְיוֹת שֶׁיָּדַעְנוּ, ה' אֱלֹקֵינוּ, דִּבְרֵי רַבּוֹתֵינוּ ז"ל, "בִּזְכוּת נָשִׁים צִדְקָנִיּוֹת נִגְאֲלוּ אֲבוֹתֵינוּ", וּכְמוֹ כֵן - אֵין הַדּוֹרוֹת נִגְאָלִים בֶּעָתִיד אֶלָּא בִּזְכוּת נָשִׁים צִדְקָנִיּוֹת, וְאִם כֵּן, אַחֲרָיוּת הַגְּאֻלָּה מֻטֶּלֶת עָלֵינוּ, לְכָךְ בָּאוֹת אָנוּ לְפָנֶיךָ בִּתְפִלָּה וּבְתַחֲנוּנִים:<p dir="rtl">
רִבּוֹנוֹ שֶׁל עוֹלָם, אֱמוּנָתֵנוּ חֲזָקָה בְּכָל דִּבְרֵי תּוֹרָתְךָ וְכֵן בַּמֶּה שֶׁגִּלּוּ לָנוּ רַבּוֹתֵינוּ שְׁנֵי עֲווֹנוֹת נוֹרָאִים שֶׁבַּעֲבוּרָם כָּל אֲרִיכוּת הַגָּלוּת הַזּוֹ, וְהֵמָּה הַגּוֹרְמִים הָעִקָּרִיִּים לְסִלּוּק הַשְּׁכִינָה, הָאַחַת - מַה שֶּׁכָּתַבְתָּ בְּתוֹרָתְךָ "וְלֹא יִרְאֶה בְךָ עֶרְוַת דָּבָר וְשָב מֵאַחֲרֶיךָ", וּמַאֲמִינוֹת אָנוּ בֶּאֱמוּנָה שְׁלֵמָה שֶׁזּוֹ הַסִבָּה הַגּוֹרֶמֶת לַשִּׁעְבּוּד הַקָּשֶׁה וְלַצָּרוֹת הָרַבּוֹת לְמִינֵיהֶם:  הֲרִיגוֹת וּשְׁפִיכוּת דָּמִים, הַמַּחֲלוֹת הָרַבּוֹת וְהַש?וֹנוֹת, בְּעָיוֹת הַפַּרְנָסָה, שְׁלוֹם בַּיִת, גִּדּוּל יְלָדִים, אֲשֶר הַכֹּל מֵהֶעְדֵּר שְׁמִירַת הַשְּׁכִינָה הַקְּדוֹשָׁה הַמִּסְתַּלֶּקֶת בַּעֲווֹן חֹסֶר הַצְּנִיעוּת. וְעָווֹן שֵׁנִי הֲלֹא הוּא עֲווֹן חֵטְא לָשׁוֹן הָרָע הַגּוֹרֵם לְמַחֲלֹקֶת וּלְשִׂנְאַת חִנָּם, הַמְסַלֵּק שְׁכִינָה מִיִּשְׂרָאֵל.<p dir="rtl">
אָנָּא ה', אֱמֹר לְצָרוֹתֵינוּ דַּי, וּרְאֵה בָּעֳנִי עַמְּךָ יִשְׂרָאֵל. הַבֵּט וּרְאֵה כַּמָּה מְיֻסָּרִים וּמְדֻכָּאִים בְּעַמְּךָ יִשְׂרָאֵל, כַּמָּה חוֹלִים אֲנוּשׁוֹת, כַּמָּה עֲנִיִּים וּבַעֲלֵי חוֹבוֹת, כַּמָּה סוֹבְלִים מִבְּעָיוֹת שְׁלוֹם בַּיִת וְגִדּוּל יְלָדִים, וְכַמָּה רַוָּקִים וְרַוָּקוֹת שֶׁאֵינָם מוֹצְאִים בְּנֵי זוּגָם, וּבִפְרָט צָרוֹת רוּחָנִיּוֹת שֶׁעָלוּ עַל כֻּלָּנָה, אֲשֶׁר מַמָּשׁ הֶחְשִׁיכוּ אֶת עֵינֵינוּ וְאֶת עוֹלָמֵנוּ, וְנִטְּלָה מֵאִתָּנוּ שִמְחָה אֲמִתִּית.<p dir="rtl">
אָנָּא ה', רַחֵם עָלֵינוּ, הַחְזִירֵנוּ בִּתְשׁוּבָה שְׁלֵמָה לְפָנֶיךָ, עַד מָתַי נִסְבֹּל לִרְאוֹת בָּנֵינוּ וּבְנוֹתֵינוּ אוֹ הוֹרֵינוּ, אַחֵינוּ, אַחֲיוֹתֵינוּ, וְכָל הַשַּׁיָּכִים לְמִשְׁפַּחְתֵּנוּ, שֶׁעֲדַיִן לֹא שָׁבוּ אֵלֶיךָ בְּלֵב שָׁלֵם, הֲלֹא עַל זֶה הָיָה דָּוֶה לִבֵּנוּ וְעַל אֵלֶּה חָשְׁכוּ עֵינֵינוּ - לִרְאוֹת בְּבֵיתֵנוּ וּבְבָתֵּי עַמְּךָ יִשְׂרָאֵל הוֹרִים כְּאוּבִים וּמְיֻסָּרִים עַל בְּנֵיהֶם וּבְנוֹתֵיהֶם שֶׁעֲדַיִן לֹא שָׁבוּ. רְאֵה וְהַבִּיטָה בְּכִיּוֹתֵיהֶם, מְנֵה וּסְפֹר דִּמְעוֹתֵיהֶם, שְׁמַע אֶנְקָתָם וְשַׁוְעָתָם וּבְרָא לָהֶם לֵב טָהוֹר, וְרוּחַ נָכוֹן חַדֵּשׁ בְּקִרְבָּם לָשׁוּב אֵלֶיךָ בִּתְשוּבָה שְׁלֵמָה, וְקַיֵּם בָּנוּ "וְהֵשִׁיב לֵב אָבוֹת עַל בָּנִים וְלֵב בָּנִים עַל אֲבוֹתָם".<p dir="rtl">
רִבּוֹנוֹ שֶׁל עוֹלָם, הִנְנוּ מְקַבְּלוֹת עַל עַצְמֵנוּ לְקַדֵּשׁ שִׁמְךָ וְלִמְסֹר נַפְשֵׁנוּ עַל קְדֻשַּׁת שְׁמֶךָ, בְּכָךְ שֶׁנִּמְסֹר רְצוֹנוֹתֵינוּ, חֲשָׁקֵינוּ, כְּבוֹדֵנוּ וּמָמוֹנֵנוּ, לִכְבוֹד שְׁכִינַת עֻזֶּךָ הַדְּווּיָה וְהַסְּחוּפָה בַּגָּלוּת הָאֲרֻכָּה וְהַחֲשוּכָה. וְלָכֵן מְקַבְּלוֹת אָנוּ עָלֵינוּ מֵהַיּוֹם לְהִשְׁתַּדֵּל יוֹתֵר לְהַלֵּךְ בִּצְנִיעוּת הַהַנְהָגָה וּבִצְנִיעוּת הַלְּבוּשׁ כַּהֲלָכָה, וְלִשְׁמֹר לְשׁוֹנֵנוּ כְּכָל הָאֶפְשָׁר, וּלְחַשְׁבֵּן חֶשְבּוֹנוֹתֵינוּ רַק עִמְּךָ כֹּל יָכוֹל. וְאַף שֶׁיַּעֲלֶה לָנוּ הַדָּבָר בְּבִזְיוֹנוֹת וְהַשְׁפָּלוֹת וּבְהוֹצָאַת מָמוֹן, מוֹסְרִים אָנוּ אֶת עַצְמֵנוּ וְכָל אֲשֶׁר לָנוּ - לִכְבוֹדְךָ. וּבִזְכוּת זֶה, אָנָּא, ה', אֱמֹר דַּי לִשְׁפִיכוּת הַדָּמִים בְּיִשְׂרָאֵל, וּשְׁמֹר אֶת כָּל עַמְּךָ יִשְׂרָאֵל מִכָּל רַע; דַּי לְמַחֲלוֹת נוֹרָאוֹת, וְשְׁלַח רְפוּאָה שְׁלֵמָה לְכָל חוֹלֵי עַמְּךָ יִשְׂרָאֵל; דַּי לְצָרַת הָעֹנִי הַקָּשֶׁה מֵהַכֹּל, וּשְׁלַח פַּרְנָסָה טוֹבָה לְכָל עַמְּךָ יִשְׂרָאֵל, וּפְקֹד אֶת כָּל חֲשׁוּכֵי בָּנִים בְּזֶרַע שֶׁל קַיָּמָא, וְשִׂים שְׁלוֹם בַּיִת בְּכָל בָּתֵּי עַמְּךָ יִשְׂרָאֵל וּנְגַדֵּל יְלָדֵינוּ בְּנַחַת.<p dir="rtl">
(תּוֹסֶפֶת זוֹ יֵשׁ לְאָמְרָהּ בְּכִנּוּס נָשִׁים לְהִתְחַזְּקוּת וּלְהִתְעוֹרְרוּת)<p dir="rtl">
רִבּוֹנוֹ שֶׁל עוֹלָם, מַאֲמִינוֹת אָנוּ בֶּאֱמוּנָה שְׁלֵמָה, שֶׁבְּקַבָּלָתֵנוּ קַבָּלָה זוֹ בְּמַעֲמָד נִשְׂגָּב זֶה, בְּוַדַּאי זָכִינוּ לְשַׂמְּחָךְ. אָנָּא ה', כְּמוֹ שֶׁיָּצָאתָ הַלַּיְלָה הַזֶּה בְּשִׂמְחָה גְּדוֹלָה מִכֶּנֶס זֶה, כֵּן הוֹצִיאֵנוּ הַלַּיְלָה הַזֶּה מֵאֲפֵלָה לְאוֹר גָּדוֹל וּמֵעֶצֶב לְשִׂמְחָה, וּשְׁמַע תְּפִלָּתֵנוּ בְּאַהֲבָה וּבְרַחֲמִים, כִּי אַתָּה שׁוֹמֵעַ תְּפִלָּה].<p dir="rtl">
<h3 dir="rtl" id="960_dor_acharon, שבע יפול צדיק וקם שיחת חיזוק ועדוד">שבע יפול צדיק וקם - שיחת חיזוק ועדוד</h3><p dir="rtl">
א. שאלני אדם אחד, חז"ל אמרו <span class="booklinks" onclick="sendBookLink(this)" onmouseover="setBookLinkTitle(this)">(שהש"ר רבא ה)</span>: "פתחו לי פתח כפתחו של מחט ואני אפתח לכם פתח כפתחו של אולם", ועוד אמרו <span class="booklinks" onclick="sendBookLink(this)" onmouseover="setBookLinkTitle(this)">(יומא לח ע"ב)</span>: "הבא לטהר מסיעין אותו", ולכאורה לעין אין נראה כ"כ שההבטחה מתממשת בנו, שהלא משתדלים אנו, חפצים למאוד להתקדם ולהתקרב לה', ולא במעט ניסיונות ואופנים מתחדשים אנו בכל פעם מחדש, ועם כל זה הנפילות והמעידות מנת חלקנו כמעט חדשים לבקרים, ואף מבכיות על מצב זה שאנו בו - איננו מונעים עצמנו, והיכן אם כן הבטחת חז"ל?<p dir="rtl">
ב. ולהבין זאת יש להסביר בדרך משל.<p dir="rtl">
לבניית בניין מתחילה ניגשים לאדריכל שיתכנן את סדר הבניין לפרטי פרטיו - עד הס"מ האחרון, והנה על כך משקיע האדריכל מחשבה עמוקה, הסתכלות מכל הצדדים כדי שלא יהא חלק מהבניין מבוזבז, ועל כך צריך הוא לתנאים של שקט ורוגע, לשבת בשקט ובשלווה במשרדו ולתכנן את תבנית הבניין.<p dir="rtl">
אדריכל זה אינו יכול לעבוד את עבודתו תחת רעש של מכונות הבניין, ודפיקת הפטישים וכיוצא.<p dir="rtl">
וכמו כן משכורתו של אדריכל זה היא גבוהה בשל איכותה וחשיבותה של עבודתו, שאמנם אינה פיזית אמנם מושקע בה מחשבה, חכמה, ידע וניסיון של כמה שנות עבודה בתחום זה.<p dir="rtl">
וכן אם נלך הלאה כשהמדובר במשרות בעלי משמעות וכגון ראש עיר, שר, שר הבטחון, ראש ממשלה וכיוצא, הרי לכאלו בוודאי נצרך צוות של עוזרים ומסייעים על מנת לאפשר להם את התנאים הראויים לתפקידם האחראי, וכמו כן מאלו בעלי התפקידים שהזכרנו, כל מי שתפקידו אחראי יותר ומקיפה יותר - כבודו ומשכורתו מכובדים יותר, וכמו כן ההטבות והנוחיות שלו משופרים יותר. ולעומתם כל מי שתפקידו פחות אחראי, אף שהוא יותר פיזי ומייגע גופני - משכורתו תהא פחות, תנאי העבודה שלו פחות מרווחים, הטבותיו וחופשותיו מצומצמות יותר וכיוצא.<p dir="rtl">
ג. גם ללא הבחנה עמוקה רואים אנו את ירידת הדורות היאך היא באופן הניכר לעין כול, החל מתקופת הנביאים שירדה לתקופת אנשי כנה"ג, ואח"כ תנאים, אמוראים, ראשונים ואחרונים. והוא בכללות, וכמו כן בפרטות דורות האחרונים עצמם. ירדנו פלאים, נסתלקו מאתנו כל אנשי המעלה בעלי השגות אמיתיות ברוח הקודש, בעלי עבודת הלב באמת, אנשי תורה אמיתיים המכוונים לאמת וכיוצא, ואין צריך לומר גבי רובא דעלמא שבוודאי בהם ניכרת ההתעבות והחשך המכסה ארץ בכך שהלבבות נתמעטו ונאטמו.<p dir="rtl">
הרי שבדורות הראשונים ההקצבה "לבא לטהר" או "לפותח פתח כחודו של מחט" הייתה באופן נעלה ביותר, כי הפתח כמחט או הבא לטהר אצלם היה כנדרש אז בדרגות של אז, ובהתאם לכך זכו לראות בתפקידן הישג נפלא, כנבואה ורוח הקודש והשגות נפלאות בתורה ובסודותיה.<p dir="rtl">
ואילו בדורות האחרונים השגותינו נמוכות לעומתן, ועבודתנו היא עבודה בדרך משל - פיזית יחסית לעבודה הרמה שעבדו בדורות הראשונים, לכן גם התנאים שלנו אינם נוחים אלא עבודתנו היום היא בתנאים מטורפים של ייסורים גוף ונפש, ואף שבזמנם כמו כן היו גזירות וייסורים אולם לבם היה רחב כאולם לעשות את עבודתם גם באופני טירוף. ועוד הבדל גדול בין אופני יסורי דורנו לדורות של פעם, אז היו הצרות יותר כלליות, על קהילות שלמות, או בתקופות מסוימות של רוגז ושמד, כך שכולם היו באותה צרה ומתנחמים זה בזה, אולם היום בימינו הצרות הינם פרטיות לכל בית ובית באופן אחר, וכל אחד מתייחד עם צרתו שלו ובוש לאומרה לחברו כך שאין נחמה לאיש מצרתו, והמתבונן יבחין בכך שישנו הבדל גדול בין יסורי הדור האחרון לדורות של פעם והסיבה לכך, כי כן היה נצרך לפי מה שנדרש מהם להשיג השגות גבוהות בתורה ועבודה ולכך היה מצבם בהתאם לנדרש מהם. אנו שהנדרש מאתנו הוא לנקות את הבניין מלכלוך, הנדרש מאתנו היום הוא לא השגות ומדרגות אלא סור מרע ועשה טוב כמות שהם מבלי לצפות למדרגה והתפעלות, לכך גם תנאי עבודתינו הינם בהתאם לכך.<p dir="rtl">
אם כן מאחר ו"הבא לטהר" הנדרש מאתנו, וכן ה"פתחו לי פתח כחודו של מחט" הנדרש מאתנו הוא ירוד הרבה מדורות קודמים, לכך גם התנאים והתוצאות לא נראים לנו בעין כפי שנראו וחשו אותם בדורות קודמים.<p dir="rtl">
בדורות הראשונים היה מוטל עליהם לבצע פעולות נשגבות במדרגות גבוהות כיאות לדור הנביאים, אנשי כנה"ג תנאים, אמוראים ראשונים, גדולי האחרונים, לכך גם ראו בעליל את ברכת עמלם, כי זה היה תפקידם גופא, להביא תוצאות מבורכות ומשגשגות דייגא.<p dir="rtl">
ומאז ועד עתה, הדורות הלוא יורדים, וההשגות מתמעטות, ההתלהבות הרגש ההתפעלות הולכת ונמוגה עד הגיענו למצבנו היום שהמציאות המוחשית מוכיחה לנו שתפקידנו היום לא להשגת נבואה או רוח הקודש, ולא השגת מדרגות יראה ואהבה כדורם של התנאים והאמוראים וכו', אלא הנדרש מאתנו לעמוד בניסיונות גסים כגזל עריות וחנופה, ולרוב העם הניסיונות המה אף שמירת שבת, טהרה וכשרות, כמה מעטים הם העובדים על מידותיהם: כעס, גאווה, כמה המה העובדים על רכישת אהבה ויראה, כמה מעטים המה שעבודתם על האמת ועבודתם "לשמה". וגם אלו העובדים עד כמה עיקביים המה בעבודתם, הלוא העליות והירידות מנת חלקם חדשים לבקרים, התאוות וחמדות העולם כובשים לבבות אף של טובים העוסקים בתורה ומצוות להיות להוטים אחר הכסף והלוקסוס - ועוד "צדיקים" ייקראו. אם כן הרי בעליל נראה שרצון ה' מאתנו עתה לעמוד בניסיונות הגסים והעבים טרם נבוא לדקויות, וכבר על הפרטים העבים והגסים כגזל ועריות כעס ושחצנות - בשם "צדיקים" ניקרא היום באם נכבוש יצרנו בהם.<p dir="rtl">
אם כן מה היום הבטחת "הבא לטהר מסיעין אותו"?, בהכרח לומר ופשוט הוא שבאם יצליח האדם להיות "לוחם", לבלתי הניח כלי מלחמתו ולהתייאש ממאבקו זהו גיבור נוצח ייקרא, זוהי ההקצבה שהקבעה היום לבא לטהר, זהו הפתח כאולם לפותח פתח כחודו של מחט, ואף שבמהלך האבקו עם יצרו בלתי נמנע שמדי פעם ינוצח, עצם זה  שיהא אוזר חלציו ומשנס מותניו כל פעם מחדש להילחם, זה גופא ה"מסייעין אותו" זה גופא "הפתחו של אולם".<p dir="rtl">
שאלת השואלים היכן הסיעתא דשמיא היום, היכן היום הפתח כפתחו של אולם? נובעת מחוסר מודעות למשמעות התקופה בה אנו היום - עקבתא דמשיחא, שהעבודה בזמן הזה היא לקיים מצוות מתוך נסיונות, וכמו ללקט יהלומים מתוך מכרים מסוכנים במסירות נפש ובספה"ק מובא זה בסגנון: ללקט ניצוצות הקדושה מעומקי הקליפות והטומאה, וכל פעולה קטנה ערכה היום רב כידוע מדברי האריז"ל למהרח"ו שבזמן הזה כל פעולה קטנה שקולה כפעולות גדולות של דורות הראשונים.<p dir="rtl">
ד. וכמו שנשתבחו אבותינו במצרים שלא שינו שמם ולבשם, שלכאורה המה דברים של מה בכך, אולם ביחס למצבם - שבח הוא.<p dir="rtl">
וכמו כן בימינו, ישנם כאלה שבנפשם ממש הוא להתפתות ללבוש הרחובי הפרוץ, או ה"המפושר" - "דתי חלוני"..<p dir="rtl">
ה. ולחדד יותר את האמור, נתבונן, היתכן שהמתבקש מאתנו היום הוא לבלתי ננוצח בשום פעם מיצרנו הנאבק עמנו בכל עוז בכליו הטמאים המשוכללים ששורצים ואורבים לנו בכל פינה ממש.<p dir="rtl">
היעלה על הדעת שהמסקנה שנסיק מכך שנוצחנו מידי פעם ומעדנו - היא להיכנע ולעזוב כלי מלחמתנו ולהתפשר עם מצבנו, הלוא בכך לא שבקת חיי לשום ברייה, מי לא מנוצח היום מדי פעם במהלך האבקו עם יצרו, הלוא היום העקביות בניצחון תמידי - מאתנו והלאה, ולפחות בשלב הראשון של ההיאבקות בחלק הגס כאמור שהמה ניסיונות עריות כשמירת העיניים ויתר ענייני הקדושה, מי יכול לומר היום שמיום עומדו להילחם עם יצרו מעולם לא נוצח?!<p dir="rtl">
אכן, אשמים אנחנו במעידותינו במאבק עם יצרנו, אם לא היה מגיע לנו ליפול לא היינו נופלים, וברור הוא שנצרך תשובה על כל מעידה ומעידה, ואין שום וויתור אצל הקב"ה. וכל האומר הקב"ה וותרן עונשו גדול <span class="booklinks" onclick="sendBookLink(this)" onmouseover="setBookLinkTitle(this)">(בב"ק נ' ע"א)</span> אמנם מה רצון ה' מאתנו לאחר מעידותינו הבלתי נמנעות, שנניח כלי מלחמתנו ונתפשר עם השטן לנצחנו?!<p dir="rtl">
הלוא פשוט לכל בר דעת בעת כזאת שהנדרש מאתנו הוא לקום מיד מהנפילה, ולהחזיק שוב בחרב ובחנית ולחדש המערכה להילחם בחירוף נפש שוב ביצרנו. וגם אם מעידותינו שנו ושילשו ואפילו מאה פעמים ויותר, אבוי ואסון אם נחשוב שהנכון להסיק מכך שאנו דחויים ומאוסים אצל הבורא ואין לו חפץ בעבודתנו והראיה שהנה אנו נופלים ושוב נופלים, חלילה לנו מלחשוב כן, עוונותינו ומחדלינו ושפלות דורנו גרמו לכך שנתנסה בחלישות דעת זו וייאוש נורא זה שמכרסם בלבותינו עקב מעידותינו התכופות.<p dir="rtl">
ואדרבא, מזה גופא, שהננו על אף הנפילות מתאזרים מחדש בכח ללחום, זה גופא מורה שכך נדרש מאתנו ולכן מקבלים אנו כוחות על כך בכל פעם מחדש, ורק שלא בידים נרפה ידינו ממלחמה זו. ניצחוננו יהא בכך גופא שעל אף מעידותינו התכופות - ושיהיו כמה שיהיו נשוב בבשת פנים להקב"ה, ונאמר לפניו: רבש"ע, עבדיך אנחנו, וכמה שינסו כוחות הרע להרחיקנו ממך לעולם לא ניטוש אותך, ולעולם ננסה שוב ושוב לחזור אליך בכל מיני דרכים של גדרים וסייגים קבלות תחינות תפילות בכיות עד שתקבלנו בתשובה שלמה לפניך, ובזה נעשה נחת ושעשוע לבורא.<p dir="rtl">
זהו גוון העבודה הנדרשת היום בימינו, ואם פעם יישמוה מעט היום נדרשת היא מאתנו ליישמה הרבה, וזהו גוון עבודה שנגזר עלינו ליישמו הרבה מה שלא נגזר על הדורות הראשונים ליישמו להיותם נקיים ומזוככים, ולא נתלכלכו בחטא מעולם, ולמה אם כן שיצטרכו לגוון עבודה זה שכנה - ליפול לחלישות הדעת של מעידות וכישלונות ולצאת מהם, עבודתם שלהם הייתה להשגת מדרגות גבוהות - ללטש יהלומים כמה שיותר בדייקנות ולהביא לבורא מצוות נקיות כיהלומים מלוטשים בדייקנות ששוויים לאין ערך.<p dir="rtl">
ו. ומה שחשוב ביותר לדעת הוא, שכל זה הוא ביחס להסתכלות שלנו כאן בעולם הזה, אולם זה המבצע היום מלאכתו באמונה ועל אף מעידותיו קם כל פעם מחדש - שבע יפול צדיק וקם - חלקו ונחלתו לעתיד יהא עם התנאים והקדושים, וכעניין הכתוב בתדא"ר פכ"ה: לעולם חייב אדם לומר מתי יגיעו מעשי למעשי אבותי, אברהם יצחק ויעקב, והיינו במעשים החיצונים  יש אפשרות לכל אדם להגיע למעשה האבות, אלא שהם בנקיות פנימיותם השיגו מה שלא נוכל אנו להשיג, אולם בחיצוניות המעשים יש בידינו לעשות כמעשיהם אלא שהשגתנו תהא כערכנו, ולכן זהו דווקא כאן בעולם השפל, אולם לעתיד מחלקם יהא חלקנו. <span class="booklinks" onclick="sendBookLink(this)" onmouseover="setBookLinkTitle(this)">(ביאור זה ראיתי גם ב"רבי ירוחם")</span><p dir="rtl">
ולכך דור עקבות משיחא יהא דור שיתעלה על כל הדורות כולם, וחלקו יהא עם המעולים שבדורות כמובא ב"צדקת הצדיק" וברבנו ירוחם ממיר ("דעת תורה", פרשת "שלח", עיי"ש דברים נפלאים לגבי דור עקבות משיחא") ועוד, להיות כי התייחסות דרגת הדורות נקבעת כפי עמלם ויגיעם, וגוון עבודת דורנו הנו מיוגע ומפרך, ולכך לא ייפול בחלקו ואף יתעלה על הדורות הקודמים מבחינה זו של ריבוי הנסיונות, הצרות וההסתר פנים.<p dir="rtl">
ז. והנה האות והמופת לכך הוא שוב סיפור יציאת מצרים שהרי בני ישראל מעדו במצרים מבחינה רוחנית ועד למ"ט שערי טומאה, ובהסתלק אותו ענן ומסך של טומאה שחסם בפניהם את אורו יתברך מחמת השעבוד הקשה בו היו - תכף לאחר מ"ט יום עמדו רגליהם על הר סיני והגיעו למדרגת נבואה ושמעו עשרת הדיברות מפי הגבורה.<p dir="rtl">
לומר לך, שבעצם מעידותינו אינם במטרה לדחותנו ולסלקנו מהמשך העבודה והלחימה, אלא כאמור אדרבא זהו גוון עבודה, והראיה שבהסתיים העבודה מיד מקבלים אנו גילוי שכינה כמו שקיבלו האבות הק', שכן בקבלת התורה נסתלקה זוהמתן של ישראל והגיעו למדרגת נבואה כאבותיהן.<p dir="rtl">
ומה שהיה הוא שיהיה לאחר כלות עבודתנו עתה בעקבות משיחא את גוון עבודה מפרך - זה לפול ולקום וליפול ולקום ולא להתייאש מהנפילות, מיד יתגלה לעינינו אור עצום אור הדעת - ומלאה הארץ דעה את ה' וגו' וניבאו בניכם ובנותיכם. וגו'.<p dir="rtl">
ובהכרח שיהא מצב חושך שכזה היום, להיותינו עומדים לקראת האור הגדול - נון' שערי קדושה, ואי אפשר לזכות בשום שער בקדושה מבלי להלחם קודם עם שער הטומאה המקביל לו, והארכנו בזה במקו"א בשם האוה"ח הק'.<p dir="rtl">
ח. ובאמונה זו בלבד יהא לנו את הכוח להמשיך במלחמתנו האופיינית לדורנו, דהיינו רק בכך שנאמין שהבורא לעולם לא יטשנו, ואף כאשר המציאות מכריחה את המעידות נבין בינה שחלילה אין הכוונה בזה להפר ברית ה' מעמנו חלילה וחס, אלא אדרבא, בגוון זה של עבודה וכשנתעקש ונעמוד בו נשלים את תכליתנו ואת תכלית כל הבריאה להיות מוכנה לתיקון עולם במלכות ש-די.<p dir="rtl">
דורנוּ דור שהתישמו בו כל נבואות חז"ל לדור אחרית הימים, ולא באופן של בדיעבד ואף לא באפן של לכתחילה אלא באופן של "למהדרין", וכנאמר כי לקחה מיד ה' כפליים בכל חטאתיה, אם כן אין לנו במה להסתפק שאכן דורנו הוא דור אחרית הימים עקבות משיחא, וכפי שכבר מפורסם הוא בפי כל גדולי הדורות האחרונים.<p dir="rtl">
אם כן בהכרח עלינו להבין את משמעות התקופה שאנו בה, כי אם גדולי האמוראים - עולא ורבי יוחנן, כשצפו ברוח קודשם את דורנו זה אמרו - ייתי, ולא אחמיניה, לרוב הניסיונות הקשים והסבוכים שיהיו בו וכמו שביאר המהר"ל כוונתם, ואם רבי שמעון בר יוחאי בזוהר <span class="booklinks" onclick="sendBookLink(this)" onmouseover="setBookLinkTitle(this)">(שמות ז' ע"ב)</span> כשראה את דורנו ברוח קודשו זקף ידוי ובכה, אמר: וי מאן דיזדמן בההוא זמנא, וזכאה מאן דיזדמן בההוא זמנא במהימנותא, הרי שרשב"י נזדעזע כשראה את דורנו וחרד לגורלו של כל אחד שיימצא בדור זה.<p dir="rtl">
ואם הם קדושי עליון ראו את "המדורה" ממרחק כאלפיים שנה וכה נזדעזעו, מה נאמר אנן שהננו בתוך אותה מדורה והיא מלהטת סביבותינו כשאנו בתוכה ממש. היאך נהיה שאננים בעת כזאת, הלוא בעת כזאת יחרד לבנו מכל יום הבא לקראתנו, והיאך ומה יעבר עלינו ביום זה, אי אלו ניסיונות יסתערו עלינו, עלינו להיות מוכנים לכל מיני ניסיונות הבאים להדפנו מהקדושה, ומה יש להוסיף על דבריו של אור החיים הק' <span class="booklinks" onclick="sendBookLink(this)" onmouseover="setBookLinkTitle(this)">(שמות ג, ח)</span> שבסוף גלותנו זה נצטרך לירד לשער הנו"ן של הטומאה ולהוציא בלעו מפיו.<p dir="rtl">
ט. דורנו דור המסובך בג' תסביכים יחד, האחד, נסיונות והשני יסורים וכבר הארכנו בהם לעיל, והשלישי "הסתר פנים", ההיה כדורנו דור של הסתר פנים, שנסתרה חכמת החכמים, והעצה באמת לאמיתה נעדרת, והנהגת ה' הצדקת והישרה נעלמה מעיני בני אדם באופן שמתפוצצים מוחותיהם מהקושיות והסתירות, וא-ל אמונה מסתיר הנהגתו ביותר מכל הדורות, וההנהגה מתעתעת בבני אדם לנסותם בניסיון קשה ומפרך לראות הישנם אוהבים את ה' אם לא.<p dir="rtl">
וכן מובא ברמח"ל <span class="booklinks" onclick="sendBookLink(this)" onmouseover="setBookLinkTitle(this)">(דעת תבונות קפט)</span> שכן יהיה בסוף הימים שיסבך הבורא את הנסיונות באופן שלא הי' כמותם בעולם ורק בכח אמונה צרופה ותמימה נצליח לעבור את תקופה זו.<p dir="rtl">
ההיה דור שכזה שהמעידות והנפילות וחוסר היציבות מנת חלקו של כל הבא להתקרב למחנה ה', יחזיק שבוע או שבועיים ויתהלך על משענתו, ואחר נפול ייפול, כמה כוח צריך לקום מחדש בדורנו ללא רועה וללא תומך.<p dir="rtl">
ולא לחנם דורנו זה, זהו הדור שיתעלה על כל הדורות כולם.<p dir="rtl">
י. ומה יש לנו יותר מדבריו הנלהבים והמעודדים של רבנו ירוחם ממיר במעלת דורנו זה. <span class="booklinks" onclick="sendBookLink(this)" onmouseover="setBookLinkTitle(this)">(מספרו "דעת תורה" מאמרים פרשת "שלח")</span>.<p dir="rtl">
והנה לך כמה שורות מדבריו המובאים שם באריכות גדולה:<p dir="rtl">
הגדנו כי ייתכן שבחשך בו יתרון מן האור. ואמנם הלוא חזינן זה, כי מן החשך היותר גדול והחזק, ממנו משיח יבוא. לכאורה היה נאות יותר להיות כי משיח צדקנו יבוא בדור מאיר ביותר; כי יבוא באחד הדורות הכי מובחרים במאורי אור, ולבסוף הנה בוא יבוא בדור חשך, בדור של אפלה הכי מעורפלת. וזה הדור, זה המעורפל בכל אפלה, הוא הנהו הראש של כל הדורות, משיח הנה בו יבוא.<p dir="rtl">
ומי אז יהיה המשיח? - ראוי היה שיהיה אחד מראשי גדולי הדורות הראשונים, מהדורות הכי בהירים! אבל היות כן לא יהיה, משיח יהיה איש מאנשי הדור שבו יבוא! משיח יהיה הגדול הדור של אותו הזמן, הגדול של אותו הדור החשוך- הוא יהיה המשיח!<p dir="rtl">
הנה כי המשיח יהיה הגדול של הדור הכי חשוך, וכגדול של אותו הדור החשוך, הנהו אמנם יותר גדול מהגדולים הקודמים! - חשך קובע מקום יותר גדול מן אור!<p dir="rtl">
