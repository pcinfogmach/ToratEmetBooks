
<h3 dir="rtl" id="b11_Kings_2, פרק א">פרק-א</h3><p dir="rtl">
<span dir="rtl" class="inlineHeader" id="b11_Kings_2, פרק א, א">א</span>
ויפשע מואב בישראל אחרי מות אחאב:<p dir="rtl">
<span dir="rtl" class="inlineHeader" id="b11_Kings_2, פרק א, ב">ב</span>
ויפל אחזיה בעד השבכה בעליתו אשר בשמרון ויחל וישלח מלאכים ויאמר אלהם לכו דרשו בבעל זבוב אלהי עקרון אם אחיה מחלי זה:<p dir="rtl">
<span dir="rtl" class="inlineHeader" id="b11_Kings_2, פרק א, ג">ג</span>
ומלאך יהוה דבר אל אליה התשבי קום עלה לקראת מלאכי מלך שמרון ודבר אלהם המבלי אין אלהים בישראל אתם הלכים לדרש בבעל זבוב אלהי עקרון:<p dir="rtl">
<span dir="rtl" class="inlineHeader" id="b11_Kings_2, פרק א, ד">ד</span>
ולכן כה אמר יהוה המטה אשר עלית שם לא תרד ממנה כי מות תמות וילך אליה:<p dir="rtl">
<span dir="rtl" class="inlineHeader" id="b11_Kings_2, פרק א, ה">ה</span>
וישובו המלאכים אליו ויאמר אליהם מה זה שבתם:<p dir="rtl">
<span dir="rtl" class="inlineHeader" id="b11_Kings_2, פרק א, ו">ו</span>
ויאמרו אליו איש עלה לקראתנו ויאמר אלינו לכו שובו אל המלך אשר שלח אתכם ודברתם אליו כה אמר יהוה המבלי אין אלהים בישראל אתה שלח לדרש בבעל זבוב אלהי עקרון לכן המטה אשר עלית שם לא תרד ממנה כי מות תמות:<p dir="rtl">
<span dir="rtl" class="inlineHeader" id="b11_Kings_2, פרק א, ז">ז</span>
וידבר אלהם מה משפט האיש אשר עלה לקראתכם וידבר אליכם את הדברים האלה:<p dir="rtl">
<span dir="rtl" class="inlineHeader" id="b11_Kings_2, פרק א, ח">ח</span>
ויאמרו אליו איש בעל שער ואזור עור אזור במתניו ויאמר אליה התשבי הוא:<p dir="rtl">
<span dir="rtl" class="inlineHeader" id="b11_Kings_2, פרק א, ט">ט</span>
וישלח אליו שר חמשים וחמשיו ויעל אליו והנה ישב על ראש ההר וידבר אליו איש האלהים המלך דבר רדה:<p dir="rtl">
<span dir="rtl" class="inlineHeader" id="b11_Kings_2, פרק א, י">י</span>
ויענה אליהו וידבר אל שר החמשים ואם איש אלהים אני תרד אש מן השמים ותאכל אתך ואת חמשיך ותרד אש מן השמים ותאכל אתו ואת חמשיו:<p dir="rtl">
<span dir="rtl" class="inlineHeader" id="b11_Kings_2, פרק א, יא">יא</span>
וישב וישלח אליו שר חמשים אחר וחמשיו ויען וידבר אליו איש האלהים כה אמר המלך מהרה רדה:<p dir="rtl">
<span dir="rtl" class="inlineHeader" id="b11_Kings_2, פרק א, יב">יב</span>
ויען אליה וידבר אליהם אם איש האלהים אני תרד אש מן השמים ותאכל אתך ואת חמשיך ותרד אש אלהים מן השמים ותאכל אתו ואת חמשיו:<p dir="rtl">
<span dir="rtl" class="inlineHeader" id="b11_Kings_2, פרק א, יג">יג</span>
וישב וישלח שר חמשים שלשים וחמשיו ויעל ויבא שר החמשים השלישי ויכרע על ברכיו לנגד אליהו ויתחנן אליו וידבר אליו איש האלהים תיקר נא נפשי ונפש עבדיך אלה חמשים בעיניך:<p dir="rtl">
<span dir="rtl" class="inlineHeader" id="b11_Kings_2, פרק א, יד">יד</span>
הנה ירדה אש מן השמים ותאכל את שני שרי החמשים הראשנים ואת חמשיהם ועתה תיקר נפשי בעיניך: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק א, טו">טו</span>
וידבר מלאך יהוה אל אליהו רד אותו אל תירא מפניו ויקם וירד אותו אל המלך:<p dir="rtl">
<span dir="rtl" class="inlineHeader" id="b11_Kings_2, פרק א, טז">טז</span>
וידבר אליו כה אמר יהוה יען אשר שלחת מלאכים לדרש בבעל זבוב אלהי עקרון המבלי אין אלהים בישראל לדרש בדברו לכן המטה אשר עלית שם לא תרד ממנה כי מות תמות:<p dir="rtl">
<span dir="rtl" class="inlineHeader" id="b11_Kings_2, פרק א, יז">יז</span>
 וימת כדבר יהוה אשר דבר אליהו וימלך יהורם תחתיו <B>(פ)</B> בשנת שתים ליהורם בן יהושפט מלך יהודה כי לא היה לו בן:<p dir="rtl">
<span dir="rtl" class="inlineHeader" id="b11_Kings_2, פרק א, יח">יח</span>
ויתר דברי אחזיהו אשר עשה הלוא המה כתובים על ספר דברי הימים למלכי ישראל: <B>(פ)</B><p dir="rtl">
<h3 dir="rtl" id="b11_Kings_2, פרק ב">פרק-ב</h3><p dir="rtl">
<span dir="rtl" class="inlineHeader" id="b11_Kings_2, פרק ב, א">א</span>
ויהי בהעלות יהוה את אליהו בסערה השמים וילך אליהו ואלישע מן הגלגל:<p dir="rtl">
<span dir="rtl" class="inlineHeader" id="b11_Kings_2, פרק ב, ב">ב</span>
ויאמר אליהו אל אלישע שב נא פה כי יהוה שלחני עד בית אל ויאמר אלישע חי יהוה וחי נפשך אם אעזבך וירדו בית אל:<p dir="rtl">
<span dir="rtl" class="inlineHeader" id="b11_Kings_2, פרק ב, ג">ג</span>
ויצאו בני הנביאים אשר בית אל אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו:<p dir="rtl">
<span dir="rtl" class="inlineHeader" id="b11_Kings_2, פרק ב, ד">ד</span>
ויאמר לו אליהו אלישע שב נא פה כי יהוה שלחני יריחו ויאמר חי יהוה וחי נפשך אם אעזבך ויבאו יריחו:<p dir="rtl">
<span dir="rtl" class="inlineHeader" id="b11_Kings_2, פרק ב, ה">ה</span>
ויגשו בני הנביאים אשר ביריחו אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו:<p dir="rtl">
<span dir="rtl" class="inlineHeader" id="b11_Kings_2, פרק ב, ו">ו</span>
ויאמר לו אליהו שב נא פה כי יהוה שלחני הירדנה ויאמר חי יהוה וחי נפשך אם אעזבך וילכו שניהם:<p dir="rtl">
<span dir="rtl" class="inlineHeader" id="b11_Kings_2, פרק ב, ז">ז</span>
וחמשים איש מבני הנביאים הלכו ויעמדו מנגד מרחוק ושניהם עמדו על הירדן:<p dir="rtl">
<span dir="rtl" class="inlineHeader" id="b11_Kings_2, פרק ב, ח">ח</span>
ויקח אליהו את אדרתו ויגלם ויכה את המים ויחצו הנה והנה ויעברו שניהם בחרבה:<p dir="rtl">
<span dir="rtl" class="inlineHeader" id="b11_Kings_2, פרק ב, ט">ט</span>
ויהי כעברם ואליהו אמר אל אלישע שאל מה אעשה לך בטרם אלקח מעמך ויאמר אלישע ויהי נא פי שנים ברוחך אלי:<p dir="rtl">
<span dir="rtl" class="inlineHeader" id="b11_Kings_2, פרק ב, י">י</span>
ויאמר הקשית לשאול אם תראה אתי לקח מאתך יהי לך כן ואם אין לא יהיה:<p dir="rtl">
<span dir="rtl" class="inlineHeader" id="b11_Kings_2, פרק ב, יא">יא</span>
ויהי המה הלכים הלוך ודבר והנה רכב אש וסוסי אש ויפרדו בין שניהם ויעל אליהו בסערה השמים:<p dir="rtl">
<span dir="rtl" class="inlineHeader" id="b11_Kings_2, פרק ב, יב">יב</span>
ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים:<p dir="rtl">
<span dir="rtl" class="inlineHeader" id="b11_Kings_2, פרק ב, יג">יג</span>
וירם את אדרת אליהו אשר נפלה מעליו וישב ויעמד על שפת הירדן:<p dir="rtl">
<span dir="rtl" class="inlineHeader" id="b11_Kings_2, פרק ב, יד">יד</span>
ויקח את אדרת אליהו אשר נפלה מעליו ויכה את המים ויאמר איה יהוה אלהי אליהו אף הוא ויכה את המים ויחצו הנה והנה ויעבר אלישע:<p dir="rtl">
<span dir="rtl" class="inlineHeader" id="b11_Kings_2, פרק ב, טו">טו</span>
ויראהו בני הנביאים אשר ביריחו מנגד ויאמרו נחה רוח אליהו על אלישע ויבאו לקראתו וישתחוו לו ארצה:<p dir="rtl">
<span dir="rtl" class="inlineHeader" id="b11_Kings_2, פרק ב, טז">טז</span>
ויאמרו אליו הנה נא יש את עבדיך חמשים אנשים בני חיל ילכו נא ויבקשו את אדניך פן נשאו רוח יהוה וישלכהו באחד ההרים או באחת הגיאות ויאמר לא תשלחו:<p dir="rtl">
<span dir="rtl" class="inlineHeader" id="b11_Kings_2, פרק ב, יז">יז</span>
ויפצרו בו עד בש ויאמר שלחו וישלחו חמשים איש ויבקשו שלשה ימים ולא מצאהו:<p dir="rtl">
<span dir="rtl" class="inlineHeader" id="b11_Kings_2, פרק ב, יח">יח</span>
וישבו אליו והוא ישב ביריחו ויאמר אלהם הלוא אמרתי אליכם אל תלכו:<p dir="rtl">
<span dir="rtl" class="inlineHeader" id="b11_Kings_2, פרק ב, יט">יט</span>
ויאמרו אנשי העיר אל אלישע הנה נא מושב העיר טוב כאשר אדני ראה והמים רעים והארץ משכלת:<p dir="rtl">
<span dir="rtl" class="inlineHeader" id="b11_Kings_2, פרק ב, כ">כ</span>
ויאמר קחו לי צלחית חדשה ושימו שם מלח ויקחו אליו:<p dir="rtl">
<span dir="rtl" class="inlineHeader" id="b11_Kings_2, פרק ב, כא">כא</span>
ויצא אל מוצא המים וישלך שם מלח ויאמר כה אמר יהוה רפאתי למים האלה לא יהיה משם עוד מות ומשכלת:<p dir="rtl">
<span dir="rtl" class="inlineHeader" id="b11_Kings_2, פרק ב, כב">כב</span>
וירפו המים עד היום הזה כדבר אלישע אשר דבר: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ב, כג">כג</span>
ויעל משם בית אל והוא עלה בדרך ונערים קטנים יצאו מן העיר ויתקלסו בו ויאמרו לו עלה קרח עלה קרח:<p dir="rtl">
<span dir="rtl" class="inlineHeader" id="b11_Kings_2, פרק ב, כד">כד</span>
ויפן אחריו ויראם ויקללם בשם יהוה ותצאנה שתים דבים מן היער ותבקענה מהם ארבעים ושני ילדים:<p dir="rtl">
<span dir="rtl" class="inlineHeader" id="b11_Kings_2, פרק ב, כה">כה</span>
וילך משם אל הר הכרמל ומשם שב שמרון: <B>(פ)</B><p dir="rtl">
<h3 dir="rtl" id="b11_Kings_2, פרק ג">פרק-ג</h3><p dir="rtl">
<span dir="rtl" class="inlineHeader" id="b11_Kings_2, פרק ג, א">א</span>
ויהורם בן אחאב מלך על ישראל בשמרון בשנת שמנה עשרה ליהושפט מלך יהודה וימלך שתים עשרה שנה:<p dir="rtl">
<span dir="rtl" class="inlineHeader" id="b11_Kings_2, פרק ג, ב">ב</span>
ויעשה הרע בעיני יהוה רק לא כאביו וכאמו ויסר את מצבת הבעל אשר עשה אביו:<p dir="rtl">
<span dir="rtl" class="inlineHeader" id="b11_Kings_2, פרק ג, ג">ג</span>
רק בחטאות ירבעם בן נבט אשר החטיא את ישראל דבק לא סר ממנה: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק ג, ד">ד</span>
ומישע מלך מואב היה נקד והשיב למלך ישראל מאה אלף כרים ומאה אלף אילים צמר:<p dir="rtl">
<span dir="rtl" class="inlineHeader" id="b11_Kings_2, פרק ג, ה">ה</span>
ויהי כמות אחאב ויפשע מלך מואב במלך ישראל:<p dir="rtl">
<span dir="rtl" class="inlineHeader" id="b11_Kings_2, פרק ג, ו">ו</span>
ויצא המלך יהורם ביום ההוא משמרון ויפקד את כל ישראל:<p dir="rtl">
<span dir="rtl" class="inlineHeader" id="b11_Kings_2, פרק ג, ז">ז</span>
וילך וישלח אל יהושפט מלך יהודה לאמר מלך מואב פשע בי התלך אתי אל מואב למלחמה ויאמר אעלה כמוני כמוך כעמי כעמך כסוסי כסוסיך:<p dir="rtl">
<span dir="rtl" class="inlineHeader" id="b11_Kings_2, פרק ג, ח">ח</span>
ויאמר אי זה הדרך נעלה ויאמר דרך מדבר אדום:<p dir="rtl">
<span dir="rtl" class="inlineHeader" id="b11_Kings_2, פרק ג, ט">ט</span>
וילך מלך ישראל ומלך יהודה ומלך אדום ויסבו דרך שבעת ימים ולא היה מים למחנה ולבהמה אשר ברגליהם:<p dir="rtl">
<span dir="rtl" class="inlineHeader" id="b11_Kings_2, פרק ג, י">י</span>
ויאמר מלך ישראל אהה כי קרא יהוה לשלשת המלכים האלה לתת אותם ביד מואב:<p dir="rtl">
<span dir="rtl" class="inlineHeader" id="b11_Kings_2, פרק ג, יא">יא</span>
ויאמר יהושפט האין פה נביא ליהוה ונדרשה את יהוה מאותו ויען אחד מעבדי מלך ישראל ויאמר פה אלישע בן שפט אשר יצק מים על ידי אליהו:<p dir="rtl">
<span dir="rtl" class="inlineHeader" id="b11_Kings_2, פרק ג, יב">יב</span>
ויאמר יהושפט יש אותו דבר יהוה וירדו אליו מלך ישראל ויהושפט ומלך אדום:<p dir="rtl">
<span dir="rtl" class="inlineHeader" id="b11_Kings_2, פרק ג, יג">יג</span>
ויאמר אלישע אל מלך ישראל מה לי ולך לך אל נביאי אביך ואל נביאי אמך ויאמר לו מלך ישראל אל כי קרא יהוה לשלשת המלכים האלה לתת אותם ביד מואב:<p dir="rtl">
<span dir="rtl" class="inlineHeader" id="b11_Kings_2, פרק ג, יד">יד</span>
ויאמר אלישע חי יהוה צבאות אשר עמדתי לפניו כי לולי פני יהושפט מלך יהודה אני נשא אם אביט אליך ואם אראך:<p dir="rtl">
<span dir="rtl" class="inlineHeader" id="b11_Kings_2, פרק ג, טו">טו</span>
ועתה קחו לי מנגן והיה כנגן המנגן ותהי עליו יד יהוה:<p dir="rtl">
<span dir="rtl" class="inlineHeader" id="b11_Kings_2, פרק ג, טז">טז</span>
ויאמר כה אמר יהוה עשה הנחל הזה גבים גבים:<p dir="rtl">
<span dir="rtl" class="inlineHeader" id="b11_Kings_2, פרק ג, יז">יז</span>
כי כה אמר יהוה לא תראו רוח ולא תראו גשם והנחל ההוא ימלא מים ושתיתם אתם ומקניכם ובהמתכם:<p dir="rtl">
<span dir="rtl" class="inlineHeader" id="b11_Kings_2, פרק ג, יח">יח</span>
ונקל זאת בעיני יהוה ונתן את מואב בידכם:<p dir="rtl">
<span dir="rtl" class="inlineHeader" id="b11_Kings_2, פרק ג, יט">יט</span>
והכיתם כל עיר מבצר וכל עיר מבחור וכל עץ טוב תפילו וכל מעיני מים תסתמו וכל החלקה הטובה תכאבו באבנים:<p dir="rtl">
<span dir="rtl" class="inlineHeader" id="b11_Kings_2, פרק ג, כ">כ</span>
ויהי בבקר כעלות המנחה והנה מים באים מדרך אדום ותמלא הארץ את המים:<p dir="rtl">
<span dir="rtl" class="inlineHeader" id="b11_Kings_2, פרק ג, כא">כא</span>
וכל מואב שמעו כי עלו המלכים להלחם בם ויצעקו מכל חגר חגרה ומעלה ויעמדו על הגבול:<p dir="rtl">
<span dir="rtl" class="inlineHeader" id="b11_Kings_2, פרק ג, כב">כב</span>
וישכימו בבקר והשמש זרחה על המים ויראו מואב מנגד את המים אדמים כדם:<p dir="rtl">
<span dir="rtl" class="inlineHeader" id="b11_Kings_2, פרק ג, כג">כג</span>
ויאמרו דם זה החרב נחרבו המלכים ויכו איש את רעהו ועתה לשלל מואב:<p dir="rtl">
<span dir="rtl" class="inlineHeader" id="b11_Kings_2, פרק ג, כד">כד</span>
ויבאו אל מחנה ישראל ויקמו ישראל ויכו את מואב וינסו מפניהם ויבו בה והכות את מואב:<p dir="rtl">
<span dir="rtl" class="inlineHeader" id="b11_Kings_2, פרק ג, כה">כה</span>
והערים יהרסו וכל חלקה טובה ישליכו איש אבנו ומלאוה וכל מעין מים יסתמו וכל עץ טוב יפילו עד השאיר אבניה בקיר חרשת ויסבו הקלעים ויכוה:<p dir="rtl">
<span dir="rtl" class="inlineHeader" id="b11_Kings_2, פרק ג, כו">כו</span>
וירא מלך מואב כי חזק ממנו המלחמה ויקח אותו שבע מאות איש שלף חרב להבקיע אל מלך אדום ולא יכלו:<p dir="rtl">
<span dir="rtl" class="inlineHeader" id="b11_Kings_2, פרק ג, כז">כז</span>
ויקח את בנו הבכור אשר ימלך תחתיו ויעלהו עלה על החמה ויהי קצף גדול על ישראל ויסעו מעליו וישבו לארץ: <B>(פ)</B><p dir="rtl">
<h3 dir="rtl" id="b11_Kings_2, פרק ד">פרק-ד</h3><p dir="rtl">
<span dir="rtl" class="inlineHeader" id="b11_Kings_2, פרק ד, א">א</span>
ואשה אחת מנשי בני הנביאים צעקה אל אלישע לאמר עבדך אישי מת ואתה ידעת כי עבדך היה ירא את יהוה והנשה בא לקחת את שני ילדי לו לעבדים:<p dir="rtl">
<span dir="rtl" class="inlineHeader" id="b11_Kings_2, פרק ד, ב">ב</span>
ויאמר אליה אלישע מה אעשה לך הגידי לי מה יש לכי בבית ותאמר אין לשפחתך כל בבית כי אם אסוך שמן:<p dir="rtl">
<span dir="rtl" class="inlineHeader" id="b11_Kings_2, פרק ד, ג">ג</span>
ויאמר לכי שאלי לך כלים מן החוץ מאת כל שכנכי כלים רקים אל תמעיטי:<p dir="rtl">
<span dir="rtl" class="inlineHeader" id="b11_Kings_2, פרק ד, ד">ד</span>
ובאת וסגרת הדלת בעדך ובעד בניך ויצקת על כל הכלים האלה והמלא תסיעי:<p dir="rtl">
<span dir="rtl" class="inlineHeader" id="b11_Kings_2, פרק ד, ה">ה</span>
ותלך מאתו ותסגר הדלת בעדה ובעד בניה הם מגשים אליה והיא מיצקת<p dir="rtl">
<span dir="rtl" class="inlineHeader" id="b11_Kings_2, פרק ד, ו">ו</span>
ויהי כמלאת הכלים ותאמר אל בנה הגישה אלי עוד כלי ויאמר אליה אין עוד כלי ויעמד השמן:<p dir="rtl">
<span dir="rtl" class="inlineHeader" id="b11_Kings_2, פרק ד, ז">ז</span>
ותבא ותגד לאיש האלהים ויאמר לכי מכרי את השמן ושלמי את נשיכי ואת בניכי תחיי בנותר: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ד, ח">ח</span>
ויהי היום ויעבר אלישע אל שונם ושם אשה גדולה ותחזק בו לאכל לחם ויהי מדי עברו יסר שמה לאכל לחם:<p dir="rtl">
<span dir="rtl" class="inlineHeader" id="b11_Kings_2, פרק ד, ט">ט</span>
ותאמר אל אישה הנה נא ידעתי כי איש אלהים קדוש הוא עבר עלינו תמיד:<p dir="rtl">
<span dir="rtl" class="inlineHeader" id="b11_Kings_2, פרק ד, י">י</span>
נעשה נא עלית קיר קטנה ונשים לו שם מטה ושלחן וכסא ומנורה והיה בבאו אלינו יסור שמה:<p dir="rtl">
<span dir="rtl" class="inlineHeader" id="b11_Kings_2, פרק ד, יא">יא</span>
ויהי היום ויבא שמה ויסר אל העליה וישכב שמה:<p dir="rtl">
<span dir="rtl" class="inlineHeader" id="b11_Kings_2, פרק ד, יב">יב</span>
ויאמר אל גחזי נערו קרא לשונמית הזאת ויקרא לה ותעמד לפניו:<p dir="rtl">
<span dir="rtl" class="inlineHeader" id="b11_Kings_2, פרק ד, יג">יג</span>
ויאמר לו אמר נא אליה הנה חרדת אלינו את כל החרדה הזאת מה לעשות לך היש לדבר לך אל המלך או אל שר הצבא ותאמר בתוך עמי אנכי ישבת:<p dir="rtl">
<span dir="rtl" class="inlineHeader" id="b11_Kings_2, פרק ד, יד">יד</span>
ויאמר ומה לעשות לה ויאמר גיחזי אבל בן אין לה ואישה זקן:<p dir="rtl">
<span dir="rtl" class="inlineHeader" id="b11_Kings_2, פרק ד, טו">טו</span>
ויאמר קרא לה ויקרא לה ותעמד בפתח:<p dir="rtl">
<span dir="rtl" class="inlineHeader" id="b11_Kings_2, פרק ד, טז">טז</span>
ויאמר למועד הזה כעת חיה אתי חבקת בן ותאמר אל אדני איש האלהים אל תכזב בשפחתך:<p dir="rtl">
<span dir="rtl" class="inlineHeader" id="b11_Kings_2, פרק ד, יז">יז</span>
ותהר האשה ותלד בן למועד הזה כעת חיה אשר דבר אליה אלישע:<p dir="rtl">
<span dir="rtl" class="inlineHeader" id="b11_Kings_2, פרק ד, יח">יח</span>
ויגדל הילד ויהי היום ויצא אל אביו אל הקצרים:<p dir="rtl">
<span dir="rtl" class="inlineHeader" id="b11_Kings_2, פרק ד, יט">יט</span>
ויאמר אל אביו ראשי ראשי ויאמר אל הנער שאהו אל אמו:<p dir="rtl">
<span dir="rtl" class="inlineHeader" id="b11_Kings_2, פרק ד, כ">כ</span>
וישאהו ויביאהו אל אמו וישב על ברכיה עד הצהרים וימת:<p dir="rtl">
<span dir="rtl" class="inlineHeader" id="b11_Kings_2, פרק ד, כא">כא</span>
ותעל ותשכבהו על מטת איש האלהים ותסגר בעדו ותצא:<p dir="rtl">
<span dir="rtl" class="inlineHeader" id="b11_Kings_2, פרק ד, כב">כב</span>
ותקרא אל אישה ותאמר שלחה נא לי אחד מן הנערים ואחת האתנות וארוצה עד איש האלהים ואשובה:<p dir="rtl">
<span dir="rtl" class="inlineHeader" id="b11_Kings_2, פרק ד, כג">כג</span>
ויאמר מדוע אתי הלכתי אליו היום לא חדש ולא שבת ותאמר שלום:<p dir="rtl">
<span dir="rtl" class="inlineHeader" id="b11_Kings_2, פרק ד, כד">כד</span>
ותחבש האתון ותאמר אל נערה נהג ולך אל תעצר לי לרכב כי אם אמרתי לך:<p dir="rtl">
<span dir="rtl" class="inlineHeader" id="b11_Kings_2, פרק ד, כה">כה</span>
ותלך ותבוא אל איש האלהים אל הר הכרמל ויהי כראות איש האלהים אתה מנגד ויאמר אל גיחזי נערו הנה השונמית הלז:<p dir="rtl">
<span dir="rtl" class="inlineHeader" id="b11_Kings_2, פרק ד, כו">כו</span>
עתה רוץ נא לקראתה ואמר לה השלום לך השלום לאישך השלום לילד ותאמר שלום:<p dir="rtl">
<span dir="rtl" class="inlineHeader" id="b11_Kings_2, פרק ד, כז">כז</span>
ותבא אל איש האלהים אל ההר ותחזק ברגליו ויגש גיחזי להדפה ויאמר איש האלהים הרפה לה כי נפשה מרה לה ויהוה העלים ממני ולא הגיד לי:<p dir="rtl">
<span dir="rtl" class="inlineHeader" id="b11_Kings_2, פרק ד, כח">כח</span>
ותאמר השאלתי בן מאת אדני הלא אמרתי לא תשלה אתי:<p dir="rtl">
<span dir="rtl" class="inlineHeader" id="b11_Kings_2, פרק ד, כט">כט</span>
ויאמר לגיחזי חגר מתניך וקח משענתי בידך ולך כי תמצא איש לא תברכנו וכי יברכך איש לא תעננו ושמת משענתי על פני הנער:<p dir="rtl">
<span dir="rtl" class="inlineHeader" id="b11_Kings_2, פרק ד, ל">ל</span>
ותאמר אם הנער חי יהוה וחי נפשך אם אעזבך ויקם וילך אחריה:<p dir="rtl">
<span dir="rtl" class="inlineHeader" id="b11_Kings_2, פרק ד, לא">לא</span>
וגחזי עבר לפניהם וישם את המשענת על פני הנער ואין קול ואין קשב וישב לקראתו ויגד לו לאמר לא הקיץ הנער:<p dir="rtl">
<span dir="rtl" class="inlineHeader" id="b11_Kings_2, פרק ד, לב">לב</span>
ויבא אלישע הביתה והנה הנער מת משכב על מטתו:<p dir="rtl">
<span dir="rtl" class="inlineHeader" id="b11_Kings_2, פרק ד, לג">לג</span>
ויבא ויסגר הדלת בעד שניהם ויתפלל אל יהוה:<p dir="rtl">
<span dir="rtl" class="inlineHeader" id="b11_Kings_2, פרק ד, לד">לד</span>
ויעל וישכב על הילד וישם פיו על פיו ועיניו על עיניו וכפיו על כפו ויגהר עליו ויחם בשר הילד:<p dir="rtl">
<span dir="rtl" class="inlineHeader" id="b11_Kings_2, פרק ד, לה">לה</span>
וישב וילך בבית אחת הנה ואחת הנה ויעל ויגהר עליו ויזורר הנער עד שבע פעמים ויפקח הנער את עיניו:<p dir="rtl">
<span dir="rtl" class="inlineHeader" id="b11_Kings_2, פרק ד, לו">לו</span>
ויקרא אל גיחזי ויאמר קרא אל השנמית הזאת ויקראה ותבוא אליו ויאמר שאי בנך:<p dir="rtl">
<span dir="rtl" class="inlineHeader" id="b11_Kings_2, פרק ד, לז">לז</span>
ותבא ותפל על רגליו ותשתחו ארצה ותשא את בנה ותצא: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ד, לח">לח</span>
ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים:<p dir="rtl">
<span dir="rtl" class="inlineHeader" id="b11_Kings_2, פרק ד, לט">לט</span>
ויצא אחד אל השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל סיר הנזיד כי לא ידעו:<p dir="rtl">
<span dir="rtl" class="inlineHeader" id="b11_Kings_2, פרק ד, מ">מ</span>
ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל:<p dir="rtl">
<span dir="rtl" class="inlineHeader" id="b11_Kings_2, פרק ד, מא">מא</span>
ויאמר וקחו קמח וישלך אל הסיר ויאמר צק לעם ויאכלו ולא היה דבר רע בסיר: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק ד, מב">מב</span>
ואיש בא מבעל שלשה ויבא לאיש האלהים לחם בכורים עשרים לחם שערים וכרמל בצקלנו ויאמר תן לעם ויאכלו:<p dir="rtl">
<span dir="rtl" class="inlineHeader" id="b11_Kings_2, פרק ד, מג">מג</span>
ויאמר משרתו מה אתן זה לפני מאה איש ויאמר תן לעם ויאכלו כי כה אמר יהוה אכל והותר:<p dir="rtl">
<span dir="rtl" class="inlineHeader" id="b11_Kings_2, פרק ד, מד">מד</span>
ויתן לפניהם ויאכלו ויותרו כדבר יהוה: <B>(פ)</B><p dir="rtl">
<h3 dir="rtl" id="b11_Kings_2, פרק ה">פרק-ה</h3><p dir="rtl">
<span dir="rtl" class="inlineHeader" id="b11_Kings_2, פרק ה, א">א</span>
ונעמן שר צבא מלך ארם היה איש גדול לפני אדניו ונשא פנים כי בו נתן יהוה תשועה לארם והאיש היה גבור חיל מצרע:<p dir="rtl">
<span dir="rtl" class="inlineHeader" id="b11_Kings_2, פרק ה, ב">ב</span>
וארם יצאו גדודים וישבו מארץ ישראל נערה קטנה ותהי לפני אשת נעמן:<p dir="rtl">
<span dir="rtl" class="inlineHeader" id="b11_Kings_2, פרק ה, ג">ג</span>
ותאמר אל גברתה אחלי אדני לפני הנביא אשר בשמרון אז יאסף אתו מצרעתו:<p dir="rtl">
<span dir="rtl" class="inlineHeader" id="b11_Kings_2, פרק ה, ד">ד</span>
ויבא ויגד לאדניו לאמר כזאת וכזאת דברה הנערה אשר מארץ ישראל:<p dir="rtl">
<span dir="rtl" class="inlineHeader" id="b11_Kings_2, פרק ה, ה">ה</span>
ויאמר מלך ארם לך בא ואשלחה ספר אל מלך ישראל וילך ויקח בידו עשר ככרי כסף וששת אלפים זהב ועשר חליפות בגדים:<p dir="rtl">
<span dir="rtl" class="inlineHeader" id="b11_Kings_2, פרק ה, ו">ו</span>
ויבא הספר אל מלך ישראל לאמר ועתה כבוא הספר הזה אליך הנה שלחתי אליך את נעמן עבדי ואספתו מצרעתו:<p dir="rtl">
<span dir="rtl" class="inlineHeader" id="b11_Kings_2, פרק ה, ז">ז</span>
ויהי כקרא מלך ישראל את הספר ויקרע בגדיו ויאמר האלהים אני להמית ולהחיות כי זה שלח אלי לאסף איש מצרעתו כי אך דעו נא וראו כי מתאנה הוא לי:<p dir="rtl">
<span dir="rtl" class="inlineHeader" id="b11_Kings_2, פרק ה, ח">ח</span>
ויהי כשמע אלישע איש האלהים כי קרע מלך ישראל את בגדיו וישלח אל המלך לאמר למה קרעת בגדיך יבא נא אלי וידע כי יש נביא בישראל:<p dir="rtl">
<span dir="rtl" class="inlineHeader" id="b11_Kings_2, פרק ה, ט">ט</span>
ויבא נעמן בסוסו וברכבו ויעמד פתח הבית לאלישע:<p dir="rtl">
<span dir="rtl" class="inlineHeader" id="b11_Kings_2, פרק ה, י">י</span>
וישלח אליו אלישע מלאך לאמר הלוך ורחצת שבע פעמים בירדן וישב בשרך לך וטהר:<p dir="rtl">
<span dir="rtl" class="inlineHeader" id="b11_Kings_2, פרק ה, יא">יא</span>
ויקצף נעמן וילך ויאמר הנה אמרתי אלי יצא יצוא ועמד וקרא בשם יהוה אלהיו והניף ידו אל המקום ואסף המצרע:<p dir="rtl">
<span dir="rtl" class="inlineHeader" id="b11_Kings_2, פרק ה, יב">יב</span>
הלא טוב אבנה ופרפר נהרות דמשק מכל מימי ישראל הלא ארחץ בהם וטהרתי ויפן וילך בחמה:<p dir="rtl">
<span dir="rtl" class="inlineHeader" id="b11_Kings_2, פרק ה, יג">יג</span>
ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי אמר אליך רחץ וטהר:<p dir="rtl">
<span dir="rtl" class="inlineHeader" id="b11_Kings_2, פרק ה, יד">יד</span>
וירד ויטבל בירדן שבע פעמים כדבר איש האלהים וישב בשרו כבשר נער קטן ויטהר:<p dir="rtl">
<span dir="rtl" class="inlineHeader" id="b11_Kings_2, פרק ה, טו">טו</span>
וישב אל איש האלהים הוא וכל מחנהו ויבא ויעמד לפניו ויאמר הנה נא ידעתי כי אין אלהים בכל הארץ כי אם בישראל ועתה קח נא ברכה מאת עבדך:<p dir="rtl">
<span dir="rtl" class="inlineHeader" id="b11_Kings_2, פרק ה, טז">טז</span>
ויאמר חי יהוה אשר עמדתי לפניו אם אקח ויפצר בו לקחת וימאן:<p dir="rtl">
<span dir="rtl" class="inlineHeader" id="b11_Kings_2, פרק ה, יז">יז</span>
ויאמר נעמן ולא יתן נא לעבדך משא צמד פרדים אדמה כי לוא יעשה עוד עבדך עלה וזבח לאלהים אחרים כי אם ליהוה:<p dir="rtl">
<span dir="rtl" class="inlineHeader" id="b11_Kings_2, פרק ה, יח">יח</span>
לדבר הזה יסלח יהוה לעבדך בבוא אדני בית רמון להשתחות שמה והוא נשען על ידי והשתחויתי בית רמן בהשתחויתי בית רמן יסלח נא יהוה לעבדך בדבר הזה:<p dir="rtl">
<span dir="rtl" class="inlineHeader" id="b11_Kings_2, פרק ה, יט">יט</span>
ויאמר לו לך לשלום וילך מאתו כברת ארץ: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק ה, כ">כ</span>
ויאמר גיחזי נער אלישע איש האלהים הנה חשך אדני את נעמן הארמי הזה מקחת מידו את אשר הביא חי יהוה כי אם רצתי אחריו ולקחתי מאתו מאומה:<p dir="rtl">
<span dir="rtl" class="inlineHeader" id="b11_Kings_2, פרק ה, כא">כא</span>
וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום:<p dir="rtl">
<span dir="rtl" class="inlineHeader" id="b11_Kings_2, פרק ה, כב">כב</span>
ויאמר שלום אדני שלחני לאמר הנה עתה זה באו אלי שני נערים מהר אפרים מבני הנביאים תנה נא להם ככר כסף ושתי חלפות בגדים:<p dir="rtl">
<span dir="rtl" class="inlineHeader" id="b11_Kings_2, פרק ה, כג">כג</span>
ויאמר נעמן הואל קח ככרים ויפרץ בו ויצר ככרים כסף בשני חרטים ושתי חלפות בגדים ויתן אל שני נעריו וישאו לפניו:<p dir="rtl">
<span dir="rtl" class="inlineHeader" id="b11_Kings_2, פרק ה, כד">כד</span>
ויבא אל העפל ויקח מידם ויפקד בבית וישלח את האנשים וילכו:<p dir="rtl">
<span dir="rtl" class="inlineHeader" id="b11_Kings_2, פרק ה, כה">כה</span>
והוא בא ויעמד אל אדניו ויאמר אליו אלישע מאן גחזי ויאמר לא הלך עבדך אנה ואנה:<p dir="rtl">
<span dir="rtl" class="inlineHeader" id="b11_Kings_2, פרק ה, כו">כו</span>
ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות:<p dir="rtl">
<span dir="rtl" class="inlineHeader" id="b11_Kings_2, פרק ה, כז">כז</span>
וצרעת נעמן תדבק בך ובזרעך לעולם ויצא מלפניו מצרע כשלג: <B>(ס)</B><p dir="rtl">
<h3 dir="rtl" id="b11_Kings_2, פרק ו">פרק-ו</h3><p dir="rtl">
<span dir="rtl" class="inlineHeader" id="b11_Kings_2, פרק ו, א">א</span>
ויאמרו בני הנביאים אל אלישע הנה נא המקום אשר אנחנו ישבים שם לפניך צר ממנו:<p dir="rtl">
<span dir="rtl" class="inlineHeader" id="b11_Kings_2, פרק ו, ב">ב</span>
נלכה נא עד הירדן ונקחה משם איש קורה אחת ונעשה לנו שם מקום לשבת שם ויאמר לכו:<p dir="rtl">
<span dir="rtl" class="inlineHeader" id="b11_Kings_2, פרק ו, ג">ג</span>
ויאמר האחד הואל נא ולך את עבדיך ויאמר אני אלך:<p dir="rtl">
<span dir="rtl" class="inlineHeader" id="b11_Kings_2, פרק ו, ד">ד</span>
וילך אתם ויבאו הירדנה ויגזרו העצים:<p dir="rtl">
<span dir="rtl" class="inlineHeader" id="b11_Kings_2, פרק ו, ה">ה</span>
ויהי האחד מפיל הקורה ואת הברזל נפל אל המים ויצעק ויאמר אהה אדני והוא שאול:<p dir="rtl">
<span dir="rtl" class="inlineHeader" id="b11_Kings_2, פרק ו, ו">ו</span>
ויאמר איש האלהים אנה נפל ויראהו את המקום ויקצב עץ וישלך שמה ויצף הברזל:<p dir="rtl">
<span dir="rtl" class="inlineHeader" id="b11_Kings_2, פרק ו, ז">ז</span>
ויאמר הרם לך וישלח ידו ויקחהו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ו, ח">ח</span>
ומלך ארם היה נלחם בישראל ויועץ אל עבדיו לאמר אל מקום פלני אלמני תחנתי:<p dir="rtl">
<span dir="rtl" class="inlineHeader" id="b11_Kings_2, פרק ו, ט">ט</span>
וישלח איש האלהים אל מלך ישראל לאמר השמר מעבר המקום הזה כי שם ארם נחתים:<p dir="rtl">
<span dir="rtl" class="inlineHeader" id="b11_Kings_2, פרק ו, י">י</span>
וישלח מלך ישראל אל המקום אשר אמר לו איש האלהים והזהירה ונשמר שם לא אחת ולא שתים:<p dir="rtl">
<span dir="rtl" class="inlineHeader" id="b11_Kings_2, פרק ו, יא">יא</span>
ויסער לב מלך ארם על הדבר הזה ויקרא אל עבדיו ויאמר אליהם הלוא תגידו לי מי משלנו אל מלך ישראל:<p dir="rtl">
<span dir="rtl" class="inlineHeader" id="b11_Kings_2, פרק ו, יב">יב</span>
ויאמר אחד מעבדיו לוא אדני המלך כי אלישע הנביא אשר בישראל יגיד למלך ישראל את הדברים אשר תדבר בחדר משכבך:<p dir="rtl">
<span dir="rtl" class="inlineHeader" id="b11_Kings_2, פרק ו, יג">יג</span>
ויאמר לכו וראו איכה הוא ואשלח ואקחהו ויגד לו לאמר הנה בדתן:<p dir="rtl">
<span dir="rtl" class="inlineHeader" id="b11_Kings_2, פרק ו, יד">יד</span>
וישלח שמה סוסים ורכב וחיל כבד ויבאו לילה ויקפו על העיר:<p dir="rtl">
<span dir="rtl" class="inlineHeader" id="b11_Kings_2, פרק ו, טו">טו</span>
וישכם משרת איש האלהים לקום ויצא והנה חיל סובב את העיר וסוס ורכב ויאמר נערו אליו אהה אדני איכה נעשה:<p dir="rtl">
<span dir="rtl" class="inlineHeader" id="b11_Kings_2, פרק ו, טז">טז</span>
ויאמר אל תירא כי רבים אשר אתנו מאשר אותם:<p dir="rtl">
<span dir="rtl" class="inlineHeader" id="b11_Kings_2, פרק ו, יז">יז</span>
ויתפלל אלישע ויאמר יהוה פקח נא את עיניו ויראה ויפקח יהוה את עיני הנער וירא והנה ההר מלא סוסים ורכב אש סביבת אלישע:<p dir="rtl">
<span dir="rtl" class="inlineHeader" id="b11_Kings_2, פרק ו, יח">יח</span>
וירדו אליו ויתפלל אלישע אל יהוה ויאמר הך נא את הגוי הזה בסנורים ויכם בסנורים כדבר אלישע:<p dir="rtl">
<span dir="rtl" class="inlineHeader" id="b11_Kings_2, פרק ו, יט">יט</span>
ויאמר אלהם אלישע לא זה הדרך ולא זה העיר לכו אחרי ואוליכה אתכם אל האיש אשר תבקשון וילך אותם שמרונה:<p dir="rtl">
<span dir="rtl" class="inlineHeader" id="b11_Kings_2, פרק ו, כ">כ</span>
ויהי כבאם שמרון ויאמר אלישע יהוה פקח את עיני אלה ויראו ויפקח יהוה את עיניהם ויראו והנה בתוך שמרון:<p dir="rtl">
<span dir="rtl" class="inlineHeader" id="b11_Kings_2, פרק ו, כא">כא</span>
ויאמר מלך ישראל אל אלישע כראתו אותם האכה אכה אבי:<p dir="rtl">
<span dir="rtl" class="inlineHeader" id="b11_Kings_2, פרק ו, כב">כב</span>
ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל אדניהם:<p dir="rtl">
<span dir="rtl" class="inlineHeader" id="b11_Kings_2, פרק ו, כג">כג</span>
ויכרה להם כרה גדולה ויאכלו וישתו וישלחם וילכו אל אדניהם ולא יספו עוד גדודי ארם לבוא בארץ ישראל: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ו, כד">כד</span>
ויהי אחרי כן ויקבץ בן הדד מלך ארם את כל מחנהו ויעל ויצר על שמרון:<p dir="rtl">
<span dir="rtl" class="inlineHeader" id="b11_Kings_2, פרק ו, כה">כה</span>
ויהי רעב גדול בשמרון והנה צרים עליה עד היות ראש חמור בשמנים כסף ורבע הקב חרייונים בחמשה כסף:<p dir="rtl">
<span dir="rtl" class="inlineHeader" id="b11_Kings_2, פרק ו, כו">כו</span>
ויהי מלך ישראל עבר על החמה ואשה צעקה אליו לאמר הושיעה אדני המלך:<p dir="rtl">
<span dir="rtl" class="inlineHeader" id="b11_Kings_2, פרק ו, כז">כז</span>
ויאמר אל יושעך יהוה מאין אושיעך המן הגרן או מן היקב:<p dir="rtl">
<span dir="rtl" class="inlineHeader" id="b11_Kings_2, פרק ו, כח">כח</span>
ויאמר לה המלך מה לך ותאמר האשה הזאת אמרה אלי תני את בנך ונאכלנו היום ואת בני נאכל מחר:<p dir="rtl">
<span dir="rtl" class="inlineHeader" id="b11_Kings_2, פרק ו, כט">כט</span>
ונבשל את בני ונאכלהו ואמר אליה ביום האחר תני את בנך ונאכלנו ותחבא את בנה:<p dir="rtl">
<span dir="rtl" class="inlineHeader" id="b11_Kings_2, פרק ו, ל">ל</span>
ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו מבית:<p dir="rtl">
<span dir="rtl" class="inlineHeader" id="b11_Kings_2, פרק ו, לא">לא</span>
ויאמר כה יעשה לי אלהים וכה יוסף אם יעמד ראש אלישע בן שפט עליו היום:<p dir="rtl">
<span dir="rtl" class="inlineHeader" id="b11_Kings_2, פרק ו, לב">לב</span>
ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל הזקנים הראיתם כי שלח בן המרצח הזה להסיר את ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו:<p dir="rtl">
<span dir="rtl" class="inlineHeader" id="b11_Kings_2, פרק ו, לג">לג</span>
עודנו מדבר עמם והנה המלאך ירד אליו ויאמר הנה זאת הרעה מאת יהוה מה אוחיל ליהוה עוד: <B>(ס)</B><p dir="rtl">
<h3 dir="rtl" id="b11_Kings_2, פרק ז">פרק-ז</h3><p dir="rtl">
<span dir="rtl" class="inlineHeader" id="b11_Kings_2, פרק ז, א">א</span>
ויאמר אלישע שמעו דבר יהוה כה אמר יהוה כעת מחר סאה סלת בשקל וסאתים שערים בשקל בשער שמרון:<p dir="rtl">
<span dir="rtl" class="inlineHeader" id="b11_Kings_2, פרק ז, ב">ב</span>
ויען השליש אשר למלך נשען על ידו את איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק ז, ג">ג</span>
וארבעה אנשים היו מצרעים פתח השער ויאמרו איש אל רעהו מה אנחנו ישבים פה עד מתנו:<p dir="rtl">
<span dir="rtl" class="inlineHeader" id="b11_Kings_2, פרק ז, ד">ד</span>
אם אמרנו נבוא העיר והרעב בעיר ומתנו שם ואם ישבנו פה ומתנו ועתה לכו ונפלה אל מחנה ארם אם יחינו נחיה ואם ימיתנו ומתנו:<p dir="rtl">
<span dir="rtl" class="inlineHeader" id="b11_Kings_2, פרק ז, ה">ה</span>
ויקומו בנשף לבוא אל מחנה ארם ויבאו עד קצה מחנה ארם והנה אין שם איש:<p dir="rtl">
<span dir="rtl" class="inlineHeader" id="b11_Kings_2, פרק ז, ו">ו</span>
ואדני השמיע את מחנה ארם קול רכב קול סוס קול חיל גדול ויאמרו איש אל אחיו הנה שכר עלינו מלך ישראל את מלכי החתים ואת מלכי מצרים לבוא עלינו:<p dir="rtl">
<span dir="rtl" class="inlineHeader" id="b11_Kings_2, פרק ז, ז">ז</span>
ויקומו וינוסו בנשף ויעזבו את אהליהם ואת סוסיהם ואת חמריהם המחנה כאשר היא וינסו אל נפשם:<p dir="rtl">
<span dir="rtl" class="inlineHeader" id="b11_Kings_2, פרק ז, ח">ח</span>
ויבאו המצרעים האלה עד קצה המחנה ויבאו אל אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל אהל אחר וישאו משם וילכו ויטמנו:<p dir="rtl">
<span dir="rtl" class="inlineHeader" id="b11_Kings_2, פרק ז, ט">ט</span>
ויאמרו איש אל רעהו לא כן אנחנו עשים היום הזה יום בשרה הוא ואנחנו מחשים וחכינו עד אור הבקר ומצאנו עוון ועתה לכו ונבאה ונגידה בית המלך:<p dir="rtl">
<span dir="rtl" class="inlineHeader" id="b11_Kings_2, פרק ז, י">י</span>
ויבאו ויקראו אל שער העיר ויגידו להם לאמר באנו אל מחנה ארם והנה אין שם איש וקול אדם כי אם הסוס אסור והחמור אסור ואהלים כאשר המה:<p dir="rtl">
<span dir="rtl" class="inlineHeader" id="b11_Kings_2, פרק ז, יא">יא</span>
ויקרא השערים ויגידו בית המלך פנימה:<p dir="rtl">
<span dir="rtl" class="inlineHeader" id="b11_Kings_2, פרק ז, יב">יב</span>
ויקם המלך לילה ויאמר אל עבדיו אגידה נא לכם את אשר עשו לנו ארם ידעו כי רעבים אנחנו ויצאו מן המחנה להחבה בהשדה לאמר כי יצאו מן העיר ונתפשם חיים ואל העיר נבא:<p dir="rtl">
<span dir="rtl" class="inlineHeader" id="b11_Kings_2, פרק ז, יג">יג</span>
ויען אחד מעבדיו ויאמר ויקחו נא חמשה מן הסוסים הנשארים אשר נשארו בה הנם ככל ההמון ישראל אשר נשארו בה הנם ככל המון ישראל אשר תמו ונשלחה ונראה:<p dir="rtl">
<span dir="rtl" class="inlineHeader" id="b11_Kings_2, פרק ז, יד">יד</span>
ויקחו שני רכב סוסים וישלח המלך אחרי מחנה ארם לאמר לכו וראו:<p dir="rtl">
<span dir="rtl" class="inlineHeader" id="b11_Kings_2, פרק ז, טו">טו</span>
וילכו אחריהם עד הירדן והנה כל הדרך מלאה בגדים וכלים אשר השליכו ארם בהחפזם וישבו המלאכים ויגדו למלך:<p dir="rtl">
<span dir="rtl" class="inlineHeader" id="b11_Kings_2, פרק ז, טז">טז</span>
ויצא העם ויבזו את מחנה ארם ויהי סאה סלת בשקל וסאתים שערים בשקל כדבר יהוה:<p dir="rtl">
<span dir="rtl" class="inlineHeader" id="b11_Kings_2, פרק ז, יז">יז</span>
והמלך הפקיד את השליש אשר נשען על ידו על השער וירמסהו העם בשער וימת כאשר דבר איש האלהים אשר דבר ברדת המלך אליו:<p dir="rtl">
<span dir="rtl" class="inlineHeader" id="b11_Kings_2, פרק ז, יח">יח</span>
ויהי כדבר איש האלהים אל המלך לאמר סאתים שערים בשקל וסאה סלת בשקל יהיה כעת מחר בשער שמרון:<p dir="rtl">
<span dir="rtl" class="inlineHeader" id="b11_Kings_2, פרק ז, יט">יט</span>
ויען השליש את איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל:<p dir="rtl">
<span dir="rtl" class="inlineHeader" id="b11_Kings_2, פרק ז, כ">כ</span>
ויהי לו כן וירמסו אתו העם בשער וימת: <B>(ס)</B><p dir="rtl">
<h3 dir="rtl" id="b11_Kings_2, פרק ח">פרק-ח</h3><p dir="rtl">
<span dir="rtl" class="inlineHeader" id="b11_Kings_2, פרק ח, א">א</span>
ואלישע דבר אל האשה אשר החיה את בנה לאמר קומי ולכי אתי וביתך וגורי באשר תגורי כי קרא יהוה לרעב וגם בא אל הארץ שבע שנים:<p dir="rtl">
<span dir="rtl" class="inlineHeader" id="b11_Kings_2, פרק ח, ב">ב</span>
ותקם האשה ותעש כדבר איש האלהים ותלך היא וביתה ותגר בארץ פלשתים שבע שנים:<p dir="rtl">
<span dir="rtl" class="inlineHeader" id="b11_Kings_2, פרק ח, ג">ג</span>
ויהי מקצה שבע שנים ותשב האשה מארץ פלשתים ותצא לצעק אל המלך אל ביתה ואל שדה:<p dir="rtl">
<span dir="rtl" class="inlineHeader" id="b11_Kings_2, פרק ח, ד">ד</span>
והמלך מדבר אל גחזי נער איש האלהים לאמר ספרה נא לי את כל הגדלות אשר עשה אלישע:<p dir="rtl">
<span dir="rtl" class="inlineHeader" id="b11_Kings_2, פרק ח, ה">ה</span>
ויהי הוא מספר למלך את אשר החיה את המת והנה האשה אשר החיה את בנה צעקת אל המלך על ביתה ועל שדה ויאמר גחזי אדני המלך זאת האשה וזה בנה אשר החיה אלישע:<p dir="rtl">
<span dir="rtl" class="inlineHeader" id="b11_Kings_2, פרק ח, ו">ו</span>
וישאל המלך לאשה ותספר לו ויתן לה המלך סריס אחד לאמר השיב את כל אשר לה ואת כל תבואת השדה מיום עזבה את הארץ ועד עתה: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ח, ז">ז</span>
ויבא אלישע דמשק ובן הדד מלך ארם חלה ויגד לו לאמר בא איש האלהים עד הנה:<p dir="rtl">
<span dir="rtl" class="inlineHeader" id="b11_Kings_2, פרק ח, ח">ח</span>
ויאמר המלך אל חזהאל קח בידך מנחה ולך לקראת איש האלהים ודרשת את יהוה מאותו לאמר האחיה מחלי זה:<p dir="rtl">
<span dir="rtl" class="inlineHeader" id="b11_Kings_2, פרק ח, ט">ט</span>
וילך חזאל לקראתו ויקח מנחה בידו וכל טוב דמשק משא ארבעים גמל ויבא ויעמד לפניו ויאמר בנך בן הדד מלך ארם שלחני אליך לאמר האחיה מחלי זה:<p dir="rtl">
<span dir="rtl" class="inlineHeader" id="b11_Kings_2, פרק ח, י">י</span>
ויאמר אליו אלישע לך אמר לא חיה תחיה והראני יהוה כי מות ימות:<p dir="rtl">
<span dir="rtl" class="inlineHeader" id="b11_Kings_2, פרק ח, יא">יא</span>
ויעמד את פניו וישם עד בש ויבך איש האלהים:<p dir="rtl">
<span dir="rtl" class="inlineHeader" id="b11_Kings_2, פרק ח, יב">יב</span>
ויאמר חזאל מדוע אדני בכה ויאמר כי ידעתי את אשר תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע:<p dir="rtl">
<span dir="rtl" class="inlineHeader" id="b11_Kings_2, פרק ח, יג">יג</span>
ויאמר חזהאל כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על ארם:<p dir="rtl">
<span dir="rtl" class="inlineHeader" id="b11_Kings_2, פרק ח, יד">יד</span>
וילך מאת אלישע ויבא אל אדניו ויאמר לו מה אמר לך אלישע ויאמר אמר לי חיה תחיה:<p dir="rtl">
<span dir="rtl" class="inlineHeader" id="b11_Kings_2, פרק ח, טו">טו</span>
ויהי ממחרת ויקח המכבר ויטבל במים ויפרש על פניו וימת וימלך חזהאל תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ח, טז">טז</span>
ובשנת חמש ליורם בן אחאב מלך ישראל ויהושפט מלך יהודה מלך יהורם בן יהושפט מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק ח, יז">יז</span>
בן שלשים ושתים שנה היה במלכו ושמנה שנה מלך בירושלם:<p dir="rtl">
<span dir="rtl" class="inlineHeader" id="b11_Kings_2, פרק ח, יח">יח</span>
וילך בדרך מלכי ישראל כאשר עשו בית אחאב כי בת אחאב היתה לו לאשה ויעש הרע בעיני יהוה:<p dir="rtl">
<span dir="rtl" class="inlineHeader" id="b11_Kings_2, פרק ח, יט">יט</span>
ולא אבה יהוה להשחית את יהודה למען דוד עבדו כאשר אמר לו לתת לו ניר לבניו כל הימים:<p dir="rtl">
<span dir="rtl" class="inlineHeader" id="b11_Kings_2, פרק ח, כ">כ</span>
בימיו פשע אדום מתחת יד יהודה וימלכו עליהם מלך:<p dir="rtl">
<span dir="rtl" class="inlineHeader" id="b11_Kings_2, פרק ח, כא">כא</span>
ויעבר יורם צעירה וכל הרכב עמו ויהי הוא קם לילה ויכה את אדום הסביב אליו ואת שרי הרכב וינס העם לאהליו:<p dir="rtl">
<span dir="rtl" class="inlineHeader" id="b11_Kings_2, פרק ח, כב">כב</span>
ויפשע אדום מתחת יד יהודה עד היום הזה אז תפשע לבנה בעת ההיא:<p dir="rtl">
<span dir="rtl" class="inlineHeader" id="b11_Kings_2, פרק ח, כג">כג</span>
ויתר דברי יורם וכל אשר עשה הלוא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק ח, כד">כד</span>
וישכב יורם עם אבתיו ויקבר עם אבתיו בעיר דוד וימלך אחזיהו בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ח, כה">כה</span>
בשנת שתים עשרה שנה ליורם בן אחאב מלך ישראל מלך אחזיהו בן יהורם מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק ח, כו">כו</span>
בן עשרים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי מלך ישראל:<p dir="rtl">
<span dir="rtl" class="inlineHeader" id="b11_Kings_2, פרק ח, כז">כז</span>
וילך בדרך בית אחאב ויעש הרע בעיני יהוה כבית אחאב כי חתן בית אחאב הוא:<p dir="rtl">
<span dir="rtl" class="inlineHeader" id="b11_Kings_2, פרק ח, כח">כח</span>
וילך את יורם בן אחאב למלחמה עם חזהאל מלך ארם ברמת גלעד ויכו ארמים את יורם:<p dir="rtl">
<span dir="rtl" class="inlineHeader" id="b11_Kings_2, פרק ח, כט">כט</span>
וישב יורם המלך להתרפא ביזרעאל מן המכים אשר יכהו ארמים ברמה בהלחמו את חזהאל מלך ארם ואחזיהו בן יהורם מלך יהודה ירד לראות את יורם בן אחאב ביזרעאל כי חלה הוא: <B>(פ)</B><p dir="rtl">
<h3 dir="rtl" id="b11_Kings_2, פרק ט">פרק-ט</h3><p dir="rtl">
<span dir="rtl" class="inlineHeader" id="b11_Kings_2, פרק ט, א">א</span>
ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד:<p dir="rtl">
<span dir="rtl" class="inlineHeader" id="b11_Kings_2, פרק ט, ב">ב</span>
ובאת שמה וראה שם יהוא בן יהושפט בן נמשי ובאת והקמתו מתוך אחיו והביאת אתו חדר בחדר:<p dir="rtl">
<span dir="rtl" class="inlineHeader" id="b11_Kings_2, פרק ט, ג">ג</span>
ולקחת פך השמן ויצקת על ראשו ואמרת כה אמר יהוה משחתיך למלך אל ישראל ופתחת הדלת ונסתה ולא תחכה:<p dir="rtl">
<span dir="rtl" class="inlineHeader" id="b11_Kings_2, פרק ט, ד">ד</span>
וילך הנער הנער הנביא רמת גלעד:<p dir="rtl">
<span dir="rtl" class="inlineHeader" id="b11_Kings_2, פרק ט, ה">ה</span>
ויבא והנה שרי החיל ישבים ויאמר דבר לי אליך השר ויאמר יהוא אל מי מכלנו ויאמר אליך השר:<p dir="rtl">
<span dir="rtl" class="inlineHeader" id="b11_Kings_2, פרק ט, ו">ו</span>
ויקם ויבא הביתה ויצק השמן אל ראשו ויאמר לו כה אמר יהוה אלהי ישראל משחתיך למלך אל עם יהוה אל ישראל:<p dir="rtl">
<span dir="rtl" class="inlineHeader" id="b11_Kings_2, פרק ט, ז">ז</span>
והכיתה את בית אחאב אדניך ונקמתי דמי עבדי הנביאים ודמי כל עבדי יהוה מיד איזבל:<p dir="rtl">
<span dir="rtl" class="inlineHeader" id="b11_Kings_2, פרק ט, ח">ח</span>
ואבד כל בית אחאב והכרתי לאחאב משתין בקיר ועצור ועזוב בישראל:<p dir="rtl">
<span dir="rtl" class="inlineHeader" id="b11_Kings_2, פרק ט, ט">ט</span>
ונתתי את בית אחאב כבית ירבעם בן נבט וכבית בעשא בן אחיה:<p dir="rtl">
<span dir="rtl" class="inlineHeader" id="b11_Kings_2, פרק ט, י">י</span>
ואת איזבל יאכלו הכלבים בחלק יזרעאל ואין קבר ויפתח הדלת וינס:<p dir="rtl">
<span dir="rtl" class="inlineHeader" id="b11_Kings_2, פרק ט, יא">יא</span>
ויהוא יצא אל עבדי אדניו ויאמר לו השלום מדוע בא המשגע הזה אליך ויאמר אליהם אתם ידעתם את האיש ואת שיחו:<p dir="rtl">
<span dir="rtl" class="inlineHeader" id="b11_Kings_2, פרק ט, יב">יב</span>
ויאמרו שקר הגד נא לנו ויאמר כזאת וכזאת אמר אלי לאמר כה אמר יהוה משחתיך למלך אל ישראל:<p dir="rtl">
<span dir="rtl" class="inlineHeader" id="b11_Kings_2, פרק ט, יג">יג</span>
וימהרו ויקחו איש בגדו וישימו תחתיו אל גרם המעלות ויתקעו בשופר ויאמרו מלך יהוא:<p dir="rtl">
<span dir="rtl" class="inlineHeader" id="b11_Kings_2, פרק ט, יד">יד</span>
ויתקשר יהוא בן יהושפט בן נמשי אל יורם ויורם היה שמר ברמת גלעד הוא וכל ישראל מפני חזאל מלך ארם:<p dir="rtl">
<span dir="rtl" class="inlineHeader" id="b11_Kings_2, פרק ט, טו">טו</span>
וישב יהורם המלך להתרפא ביזרעאל מן המכים אשר יכהו ארמים בהלחמו את חזאל מלך ארם ויאמר יהוא אם יש נפשכם אל יצא פליט מן העיר ללכת לגיד ביזרעאל:<p dir="rtl">
<span dir="rtl" class="inlineHeader" id="b11_Kings_2, פרק ט, טז">טז</span>
וירכב יהוא וילך יזרעאלה כי יורם שכב שמה ואחזיה מלך יהודה ירד לראות את יורם:<p dir="rtl">
<span dir="rtl" class="inlineHeader" id="b11_Kings_2, פרק ט, יז">יז</span>
והצפה עמד על המגדל ביזרעאל וירא את שפעת יהוא בבאו ויאמר שפעת אני ראה ויאמר יהורם קח רכב ושלח לקראתם ויאמר השלום:<p dir="rtl">
<span dir="rtl" class="inlineHeader" id="b11_Kings_2, פרק ט, יח">יח</span>
וילך רכב הסוס לקראתו ויאמר כה אמר המלך השלום ויאמר יהוא מה לך ולשלום סב אל אחרי ויגד הצפה לאמר בא המלאך עד הם ולא שב:<p dir="rtl">
<span dir="rtl" class="inlineHeader" id="b11_Kings_2, פרק ט, יט">יט</span>
וישלח רכב סוס שני ויבא אלהם ויאמר כה אמר המלך שלום ויאמר יהוא מה לך ולשלום סב אל אחרי:<p dir="rtl">
<span dir="rtl" class="inlineHeader" id="b11_Kings_2, פרק ט, כ">כ</span>
ויגד הצפה לאמר בא עד אליהם ולא שב והמנהג כמנהג יהוא בן נמשי כי בשגעון ינהג:<p dir="rtl">
<span dir="rtl" class="inlineHeader" id="b11_Kings_2, פרק ט, כא">כא</span>
ויאמר יהורם אסר ויאסר רכבו ויצא יהורם מלך ישראל ואחזיהו מלך יהודה איש ברכבו ויצאו לקראת יהוא וימצאהו בחלקת נבות היזרעאלי:<p dir="rtl">
<span dir="rtl" class="inlineHeader" id="b11_Kings_2, פרק ט, כב">כב</span>
ויהי כראות יהורם את יהוא ויאמר השלום יהוא ויאמר מה השלום עד זנוני איזבל אמך וכשפיה הרבים:<p dir="rtl">
<span dir="rtl" class="inlineHeader" id="b11_Kings_2, פרק ט, כג">כג</span>
ויהפך יהורם ידיו וינס ויאמר אל אחזיהו מרמה אחזיה:<p dir="rtl">
<span dir="rtl" class="inlineHeader" id="b11_Kings_2, פרק ט, כד">כד</span>
ויהוא מלא ידו בקשת ויך את יהורם בין זרעיו ויצא החצי מלבו ויכרע ברכבו:<p dir="rtl">
<span dir="rtl" class="inlineHeader" id="b11_Kings_2, פרק ט, כה">כה</span>
ויאמר אל בדקר שלשה שא השלכהו בחלקת שדה נבות היזרעאלי כי זכר אני ואתה את רכבים צמדים אחרי אחאב אביו ויהוה נשא עליו את המשא הזה:<p dir="rtl">
<span dir="rtl" class="inlineHeader" id="b11_Kings_2, פרק ט, כו">כו</span>
אם לא את דמי נבות ואת דמי בניו ראיתי אמש נאם יהוה ושלמתי לך בחלקה הזאת נאם יהוה ועתה שא השלכהו בחלקה כדבר יהוה:<p dir="rtl">
<span dir="rtl" class="inlineHeader" id="b11_Kings_2, פרק ט, כז">כז</span>
ואחזיה מלך יהודה ראה וינס דרך בית הגן וירדף אחריו יהוא ויאמר גם אתו הכהו אל המרכבה במעלה גור אשר את יבלעם וינס מגדו וימת שם:<p dir="rtl">
<span dir="rtl" class="inlineHeader" id="b11_Kings_2, פרק ט, כח">כח</span>
וירכבו אתו עבדיו ירושלמה ויקברו אתו בקברתו עם אבתיו בעיר דוד: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק ט, כט">כט</span>
ובשנת אחת עשרה שנה ליורם בן אחאב מלך אחזיה על יהודה:<p dir="rtl">
<span dir="rtl" class="inlineHeader" id="b11_Kings_2, פרק ט, ל">ל</span>
ויבוא יהוא יזרעאלה ואיזבל שמעה ותשם בפוך עיניה ותיטב את ראשה ותשקף בעד החלון:<p dir="rtl">
<span dir="rtl" class="inlineHeader" id="b11_Kings_2, פרק ט, לא">לא</span>
ויהוא בא בשער ותאמר השלום זמרי הרג אדניו:<p dir="rtl">
<span dir="rtl" class="inlineHeader" id="b11_Kings_2, פרק ט, לב">לב</span>
וישא פניו אל החלון ויאמר מי אתי מי וישקיפו אליו שנים שלשה סריסים:<p dir="rtl">
<span dir="rtl" class="inlineHeader" id="b11_Kings_2, פרק ט, לג">לג</span>
ויאמר שמטהו וישמטוה ויז מדמה אל הקיר ואל הסוסים וירמסנה:<p dir="rtl">
<span dir="rtl" class="inlineHeader" id="b11_Kings_2, פרק ט, לד">לד</span>
ויבא ויאכל וישת ויאמר פקדו נא את הארורה הזאת וקברוה כי בת מלך היא:<p dir="rtl">
<span dir="rtl" class="inlineHeader" id="b11_Kings_2, פרק ט, לה">לה</span>
וילכו לקברה ולא מצאו בה כי אם הגלגלת והרגלים וכפות הידים:<p dir="rtl">
<span dir="rtl" class="inlineHeader" id="b11_Kings_2, פרק ט, לו">לו</span>
וישבו ויגידו לו ויאמר דבר יהוה הוא אשר דבר ביד עבדו אליהו התשבי לאמר בחלק יזרעאל יאכלו הכלבים את בשר איזבל:<p dir="rtl">
<span dir="rtl" class="inlineHeader" id="b11_Kings_2, פרק ט, לז">לז</span>
והית נבלת איזבל כדמן על פני השדה בחלק יזרעאל אשר לא יאמרו זאת איזבל: <B>(פ)</B><p dir="rtl">
<h3 dir="rtl" id="b11_Kings_2, פרק י">פרק-י</h3><p dir="rtl">
<span dir="rtl" class="inlineHeader" id="b11_Kings_2, פרק י, א">א</span>
ולאחאב שבעים בנים בשמרון ויכתב יהוא ספרים וישלח שמרון אל שרי יזרעאל הזקנים ואל האמנים אחאב לאמר:<p dir="rtl">
<span dir="rtl" class="inlineHeader" id="b11_Kings_2, פרק י, ב">ב</span>
ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק:<p dir="rtl">
<span dir="rtl" class="inlineHeader" id="b11_Kings_2, פרק י, ג">ג</span>
וראיתם הטוב והישר מבני אדניכם ושמתם על כסא אביו והלחמו על בית אדניכם:<p dir="rtl">
<span dir="rtl" class="inlineHeader" id="b11_Kings_2, פרק י, ד">ד</span>
ויראו מאד מאד ויאמרו הנה שני המלכים לא עמדו לפניו ואיך נעמד אנחנו:<p dir="rtl">
<span dir="rtl" class="inlineHeader" id="b11_Kings_2, פרק י, ה">ה</span>
וישלח אשר על הבית ואשר על העיר והזקנים והאמנים אל יהוא לאמר עבדיך אנחנו וכל אשר תאמר אלינו נעשה לא נמליך איש הטוב בעיניך עשה:<p dir="rtl">
<span dir="rtl" class="inlineHeader" id="b11_Kings_2, פרק י, ו">ו</span>
ויכתב אליהם ספר שנית לאמר אם לי אתם ולקלי אתם שמעים קחו את ראשי אנשי בני אדניכם ובאו אלי כעת מחר יזרעאלה ובני המלך שבעים איש את גדלי העיר מגדלים אותם:<p dir="rtl">
<span dir="rtl" class="inlineHeader" id="b11_Kings_2, פרק י, ז">ז</span>
ויהי כבא הספר אליהם ויקחו את בני המלך וישחטו שבעים איש וישימו את ראשיהם בדודים וישלחו אליו יזרעאלה:<p dir="rtl">
<span dir="rtl" class="inlineHeader" id="b11_Kings_2, פרק י, ח">ח</span>
ויבא המלאך ויגד לו לאמר הביאו ראשי בני המלך ויאמר שימו אתם שני צברים פתח השער עד הבקר:<p dir="rtl">
<span dir="rtl" class="inlineHeader" id="b11_Kings_2, פרק י, ט">ט</span>
ויהי בבקר ויצא ויעמד ויאמר אל כל העם צדקים אתם הנה אני קשרתי על אדני ואהרגהו ומי הכה את כל אלה:<p dir="rtl">
<span dir="rtl" class="inlineHeader" id="b11_Kings_2, פרק י, י">י</span>
דעו אפוא כי לא יפל מדבר יהוה ארצה אשר דבר יהוה על בית אחאב ויהוה עשה את אשר דבר ביד עבדו אליהו:<p dir="rtl">
<span dir="rtl" class="inlineHeader" id="b11_Kings_2, פרק י, יא">יא</span>
ויך יהוא את כל הנשארים לבית אחאב ביזרעאל וכל גדליו ומידעיו וכהניו עד בלתי השאיר לו שריד:<p dir="rtl">
<span dir="rtl" class="inlineHeader" id="b11_Kings_2, פרק י, יב">יב</span>
ויקם ויבא וילך שמרון הוא בית עקד הרעים בדרך:<p dir="rtl">
<span dir="rtl" class="inlineHeader" id="b11_Kings_2, פרק י, יג">יג</span>
ויהוא מצא את אחי אחזיהו מלך יהודה ויאמר מי אתם ויאמרו אחי אחזיהו אנחנו ונרד לשלום בני המלך ובני הגבירה:<p dir="rtl">
<span dir="rtl" class="inlineHeader" id="b11_Kings_2, פרק י, יד">יד</span>
ויאמר תפשום חיים ויתפשום חיים וישחטום אל בור בית עקד ארבעים ושנים איש ולא השאיר איש מהם: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק י, טו">טו</span>
וילך משם וימצא את יהונדב בן רכב לקראתו ויברכהו ויאמר אליו היש את לבבך ישר כאשר לבבי עם לבבך ויאמר יהונדב יש ויש תנה את ידך ויתן ידו ויעלהו אליו אל המרכבה:<p dir="rtl">
<span dir="rtl" class="inlineHeader" id="b11_Kings_2, פרק י, טז">טז</span>
ויאמר לכה אתי וראה בקנאתי ליהוה וירכבו אתו ברכבו:<p dir="rtl">
<span dir="rtl" class="inlineHeader" id="b11_Kings_2, פרק י, יז">יז</span>
ויבא שמרון ויך את כל הנשארים לאחאב בשמרון עד השמידו כדבר יהוה אשר דבר אל אליהו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק י, יח">יח</span>
ויקבץ יהוא את כל העם ויאמר אלהם אחאב עבד את הבעל מעט יהוא יעבדנו הרבה:<p dir="rtl">
<span dir="rtl" class="inlineHeader" id="b11_Kings_2, פרק י, יט">יט</span>
ועתה כל נביאי הבעל כל עבדיו וכל כהניו קראו אלי איש אל יפקד כי זבח גדול לי לבעל כל אשר יפקד לא יחיה ויהוא עשה בעקבה למען האביד את עבדי הבעל:<p dir="rtl">
<span dir="rtl" class="inlineHeader" id="b11_Kings_2, פרק י, כ">כ</span>
ויאמר יהוא קדשו עצרה לבעל ויקראו:<p dir="rtl">
<span dir="rtl" class="inlineHeader" id="b11_Kings_2, פרק י, כא">כא</span>
וישלח יהוא בכל ישראל ויבאו כל עבדי הבעל ולא נשאר איש אשר לא בא ויבאו בית הבעל וימלא בית הבעל פה לפה:<p dir="rtl">
<span dir="rtl" class="inlineHeader" id="b11_Kings_2, פרק י, כב">כב</span>
ויאמר לאשר על המלתחה הוצא לבוש לכל עבדי הבעל ויצא להם המלבוש:<p dir="rtl">
<span dir="rtl" class="inlineHeader" id="b11_Kings_2, פרק י, כג">כג</span>
ויבא יהוא ויהונדב בן רכב בית הבעל ויאמר לעבדי הבעל חפשו וראו פן יש פה עמכם מעבדי יהוה כי אם עבדי הבעל לבדם:<p dir="rtl">
<span dir="rtl" class="inlineHeader" id="b11_Kings_2, פרק י, כד">כד</span>
ויבאו לעשות זבחים ועלות ויהוא שם לו בחוץ שמנים איש ויאמר האיש אשר ימלט מן האנשים אשר אני מביא על ידיכם נפשו תחת נפשו:<p dir="rtl">
<span dir="rtl" class="inlineHeader" id="b11_Kings_2, פרק י, כה">כה</span>
ויהי ככלתו לעשות העלה ויאמר יהוא לרצים ולשלשים באו הכום איש אל יצא ויכום לפי חרב וישלכו הרצים והשלשים וילכו עד עיר בית הבעל:<p dir="rtl">
<span dir="rtl" class="inlineHeader" id="b11_Kings_2, פרק י, כו">כו</span>
ויצאו את מצבות בית הבעל וישרפוה:<p dir="rtl">
<span dir="rtl" class="inlineHeader" id="b11_Kings_2, פרק י, כז">כז</span>
ויתצו את מצבת הבעל ויתצו את בית הבעל וישמהו למחראות עד היום:<p dir="rtl">
<span dir="rtl" class="inlineHeader" id="b11_Kings_2, פרק י, כח">כח</span>
וישמד יהוא את הבעל מישראל:<p dir="rtl">
<span dir="rtl" class="inlineHeader" id="b11_Kings_2, פרק י, כט">כט</span>
רק חטאי ירבעם בן נבט אשר החטיא את ישראל לא סר יהוא מאחריהם עגלי הזהב אשר בית אל ואשר בדן: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק י, ל">ל</span>
ויאמר יהוה אל יהוא יען אשר הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על כסא ישראל:<p dir="rtl">
<span dir="rtl" class="inlineHeader" id="b11_Kings_2, פרק י, לא">לא</span>
ויהוא לא שמר ללכת בתורת יהוה אלהי ישראל בכל לבבו לא סר מעל חטאות ירבעם אשר החטיא את ישראל:<p dir="rtl">
<span dir="rtl" class="inlineHeader" id="b11_Kings_2, פרק י, לב">לב</span>
בימים ההם החל יהוה לקצות בישראל ויכם חזאל בכל גבול ישראל:<p dir="rtl">
<span dir="rtl" class="inlineHeader" id="b11_Kings_2, פרק י, לג">לג</span>
מן הירדן מזרח השמש את כל ארץ הגלעד הגדי והראובני והמנשי מערער אשר על נחל ארנן והגלעד והבשן:<p dir="rtl">
<span dir="rtl" class="inlineHeader" id="b11_Kings_2, פרק י, לד">לד</span>
ויתר דברי יהוא וכל אשר עשה וכל גבורתו הלוא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק י, לה">לה</span>
וישכב יהוא עם אבתיו ויקברו אתו בשמרון וימלך יהואחז בנו תחתיו:<p dir="rtl">
<span dir="rtl" class="inlineHeader" id="b11_Kings_2, פרק י, לו">לו</span>
והימים אשר מלך יהוא על ישראל עשרים ושמנה שנה בשמרון: <B>(פ)</B><p dir="rtl">
<h3 dir="rtl" id="b11_Kings_2, פרק יא">פרק-יא</h3><p dir="rtl">
<span dir="rtl" class="inlineHeader" id="b11_Kings_2, פרק יא, א">א</span>
ועתליה אם אחזיהו וראתה כי מת בנה ותקם ותאבד את כל זרע הממלכה:<p dir="rtl">
<span dir="rtl" class="inlineHeader" id="b11_Kings_2, פרק יא, ב">ב</span>
ותקח יהושבע בת המלך יורם אחות אחזיהו את יואש בן אחזיה ותגנב אתו מתוך בני המלך הממותתים אתו ואת מינקתו בחדר המטות ויסתרו אתו מפני עתליהו ולא הומת:<p dir="rtl">
<span dir="rtl" class="inlineHeader" id="b11_Kings_2, פרק יא, ג">ג</span>
ויהי אתה בית יהוה מתחבא שש שנים ועתליה מלכת על הארץ: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יא, ד">ד</span>
ובשנה השביעית שלח יהוידע ויקח את שרי המאיות לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את בן המלך:<p dir="rtl">
<span dir="rtl" class="inlineHeader" id="b11_Kings_2, פרק יא, ה">ה</span>
ויצום לאמר זה הדבר אשר תעשון השלשית מכם באי השבת ושמרי משמרת בית המלך:<p dir="rtl">
<span dir="rtl" class="inlineHeader" id="b11_Kings_2, פרק יא, ו">ו</span>
והשלשית בשער סור והשלשית בשער אחר הרצים ושמרתם את משמרת הבית מסח:<p dir="rtl">
<span dir="rtl" class="inlineHeader" id="b11_Kings_2, פרק יא, ז">ז</span>
ושתי הידות בכם כל יצאי השבת ושמרו את משמרת בית יהוה אל המלך:<p dir="rtl">
<span dir="rtl" class="inlineHeader" id="b11_Kings_2, פרק יא, ח">ח</span>
והקפתם על המלך סביב איש וכליו בידו והבא אל השדרות יומת והיו את המלך בצאתו ובבאו:<p dir="rtl">
<span dir="rtl" class="inlineHeader" id="b11_Kings_2, פרק יא, ט">ט</span>
ויעשו שרי המאיות ככל אשר צוה יהוידע הכהן ויקחו איש את אנשיו באי השבת עם יצאי השבת ויבאו אל יהוידע הכהן:<p dir="rtl">
<span dir="rtl" class="inlineHeader" id="b11_Kings_2, פרק יא, י">י</span>
ויתן הכהן לשרי המאיות את החנית ואת השלטים אשר למלך דוד אשר בבית יהוה:<p dir="rtl">
<span dir="rtl" class="inlineHeader" id="b11_Kings_2, פרק יא, יא">יא</span>
ויעמדו הרצים איש וכליו בידו מכתף הבית הימנית עד כתף הבית השמאלית למזבח ולבית על המלך סביב:<p dir="rtl">
<span dir="rtl" class="inlineHeader" id="b11_Kings_2, פרק יא, יב">יב</span>
ויוצא את בן המלך ויתן עליו את הנזר ואת העדות וימלכו אתו וימשחהו ויכו כף ויאמרו יחי המלך: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יא, יג">יג</span>
ותשמע עתליה את קול הרצין העם ותבא אל העם בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יא, יד">יד</span>
ותרא והנה המלך עמד על העמוד כמשפט והשרים והחצצרות אל המלך וכל עם הארץ שמח ותקע בחצצרות ותקרע עתליה את בגדיה ותקרא קשר קשר: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יא, טו">טו</span>
ויצו יהוידע הכהן את שרי המיאות פקדי החיל ויאמר אליהם הוציאו אתה אל מבית לשדרת והבא אחריה המת בחרב כי אמר הכהן אל תומת בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יא, טז">טז</span>
וישמו לה ידים ותבוא דרך מבוא הסוסים בית המלך ותומת שם: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יא, יז">יז</span>
ויכרת יהוידע את הברית בין יהוה ובין המלך ובין העם להיות לעם ליהוה ובין המלך ובין העם:<p dir="rtl">
<span dir="rtl" class="inlineHeader" id="b11_Kings_2, פרק יא, יח">יח</span>
ויבאו כל עם הארץ בית הבעל ויתצהו את מזבחתו ואת צלמיו שברו היטב ואת מתן כהן הבעל הרגו לפני המזבחות וישם הכהן פקדות על בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יא, יט">יט</span>
ויקח את שרי המאות ואת הכרי ואת הרצים ואת כל עם הארץ וירידו את המלך מבית יהוה ויבואו דרך שער הרצים בית המלך וישב על כסא המלכים:<p dir="rtl">
<span dir="rtl" class="inlineHeader" id="b11_Kings_2, פרק יא, כ">כ</span>
וישמח כל עם הארץ והעיר שקטה ואת עתליהו המיתו בחרב בית מלך <B>(ס)</B><p dir="rtl">
<h3 dir="rtl" id="b11_Kings_2, פרק יב">פרק-יב</h3><p dir="rtl">
<span dir="rtl" class="inlineHeader" id="b11_Kings_2, פרק יב, א">א</span>
בן שבע שנים יהואש במלכו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יב, ב">ב</span>
בשנת שבע ליהוא מלך יהואש וארבעים שנה מלך בירושלם ושם אמו צביה מבאר שבע:<p dir="rtl">
<span dir="rtl" class="inlineHeader" id="b11_Kings_2, פרק יב, ג">ג</span>
ויעש יהואש הישר בעיני יהוה כל ימיו אשר הורהו יהוידע הכהן:<p dir="rtl">
<span dir="rtl" class="inlineHeader" id="b11_Kings_2, פרק יב, ד">ד</span>
רק הבמות לא סרו עוד העם מזבחים ומקטרים בבמות:<p dir="rtl">
<span dir="rtl" class="inlineHeader" id="b11_Kings_2, פרק יב, ה">ה</span>
ויאמר יהואש אל הכהנים כל כסף הקדשים אשר יובא בית יהוה כסף עובר איש כסף נפשות ערכו כל כסף אשר יעלה על לב איש להביא בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, ו">ו</span>
יקחו להם הכהנים איש מאת מכרו והם יחזקו את בדק הבית לכל אשר ימצא שם בדק: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יב, ז">ז</span>
ויהי בשנת עשרים ושלש שנה למלך יהואש לא חזקו הכהנים את בדק הבית:<p dir="rtl">
<span dir="rtl" class="inlineHeader" id="b11_Kings_2, פרק יב, ח">ח</span>
ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את בדק הבית ועתה אל תקחו כסף מאת מכריכם כי לבדק הבית תתנהו:<p dir="rtl">
<span dir="rtl" class="inlineHeader" id="b11_Kings_2, פרק יב, ט">ט</span>
ויאתו הכהנים לבלתי קחת כסף מאת העם ולבלתי חזק את בדק הבית:<p dir="rtl">
<span dir="rtl" class="inlineHeader" id="b11_Kings_2, פרק יב, י">י</span>
ויקח יהוידע הכהן ארון אחד ויקב חר בדלתו ויתן אתו אצל המזבח בימין בבוא איש בית יהוה ונתנו שמה הכהנים שמרי הסף את כל הכסף המובא בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, יא">יא</span>
ויהי כראותם כי רב הכסף בארון ויעל ספר המלך והכהן הגדול ויצרו וימנו את הכסף הנמצא בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, יב">יב</span>
ונתנו את הכסף המתכן על יד עשי המלאכה הפקדים בית יהוה ויוציאהו לחרשי העץ ולבנים העשים בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, יג">יג</span>
ולגדרים ולחצבי האבן ולקנות עצים ואבני מחצב לחזק את בדק בית יהוה ולכל אשר יצא על הבית לחזקה:<p dir="rtl">
<span dir="rtl" class="inlineHeader" id="b11_Kings_2, פרק יב, יד">יד</span>
אך לא יעשה בית יהוה ספות כסף מזמרות מזרקות חצצרות כל כלי זהב וכלי כסף מן הכסף המובא בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, טו">טו</span>
כי לעשי המלאכה יתנהו וחזקו בו את בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יב, טז">טז</span>
ולא יחשבו את האנשים אשר יתנו את הכסף על ידם לתת לעשי המלאכה כי באמנה הם עשים:<p dir="rtl">
<span dir="rtl" class="inlineHeader" id="b11_Kings_2, פרק יב, יז">יז</span>
כסף אשם וכסף חטאות לא יובא בית יהוה לכהנים יהיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יב, יח">יח</span>
אז יעלה חזאל מלך ארם וילחם על גת וילכדה וישם חזאל פניו לעלות על ירושלם:<p dir="rtl">
<span dir="rtl" class="inlineHeader" id="b11_Kings_2, פרק יב, יט">יט</span>
ויקח יהואש מלך יהודה את כל הקדשים אשר הקדישו יהושפט ויהורם ואחזיהו אבתיו מלכי יהודה ואת קדשיו ואת כל הזהב הנמצא באצרות בית יהוה ובית המלך וישלח לחזאל מלך ארם ויעל מעל ירושלם:<p dir="rtl">
<span dir="rtl" class="inlineHeader" id="b11_Kings_2, פרק יב, כ">כ</span>
ויתר דברי יואש וכל אשר עשה הלוא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק יב, כא">כא</span>
ויקמו עבדיו ויקשרו קשר ויכו את יואש בית מלא היורד סלא:<p dir="rtl">
<span dir="rtl" class="inlineHeader" id="b11_Kings_2, פרק יב, כב">כב</span>
ויוזבד בן שמעת ויהוזבד בן שמר עבדיו הכהו וימת ויקברו אתו עם אבתיו בעיר דוד וימלך אמציה בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק יג">פרק-יג</h3><p dir="rtl">
<span dir="rtl" class="inlineHeader" id="b11_Kings_2, פרק יג, א">א</span>
בשנת עשרים ושלש שנה ליואש בן אחזיהו מלך יהודה מלך יהואחז בן יהוא על ישראל בשמרון שבע עשרה שנה:<p dir="rtl">
<span dir="rtl" class="inlineHeader" id="b11_Kings_2, פרק יג, ב">ב</span>
ויעש הרע בעיני יהוה וילך אחר חטאת ירבעם בן נבט אשר החטיא את ישראל לא סר ממנה:<p dir="rtl">
<span dir="rtl" class="inlineHeader" id="b11_Kings_2, פרק יג, ג">ג</span>
ויחר אף יהוה בישראל ויתנם ביד חזאל מלך ארם וביד בן הדד בן חזאל כל הימים:<p dir="rtl">
<span dir="rtl" class="inlineHeader" id="b11_Kings_2, פרק יג, ד">ד</span>
ויחל יהואחז את פני יהוה וישמע אליו יהוה כי ראה את לחץ ישראל כי לחץ אתם מלך ארם:<p dir="rtl">
<span dir="rtl" class="inlineHeader" id="b11_Kings_2, פרק יג, ה">ה</span>
ויתן יהוה לישראל מושיע ויצאו מתחת יד ארם וישבו בני ישראל באהליהם כתמול שלשום:<p dir="rtl">
<span dir="rtl" class="inlineHeader" id="b11_Kings_2, פרק יג, ו">ו</span>
אך לא סרו מחטאות בית ירבעם אשר החטי את ישראל בה הלך וגם האשרה עמדה בשמרון:<p dir="rtl">
<span dir="rtl" class="inlineHeader" id="b11_Kings_2, פרק יג, ז">ז</span>
כי לא השאיר ליהואחז עם כי אם חמשים פרשים ועשרה רכב ועשרת אלפים רגלי כי אבדם מלך ארם וישמם כעפר לדש:<p dir="rtl">
<span dir="rtl" class="inlineHeader" id="b11_Kings_2, פרק יג, ח">ח</span>
ויתר דברי יהואחז וכל אשר עשה וגבורתו הלוא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק יג, ט">ט</span>
וישכב יהואחז עם אבתיו ויקברהו בשמרון וימלך יואש בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יג, י">י</span>
בשנת שלשים ושבע שנה ליואש מלך יהודה מלך יהואש בן יהואחז על ישראל בשמרון שש עשרה שנה:<p dir="rtl">
<span dir="rtl" class="inlineHeader" id="b11_Kings_2, פרק יג, יא">יא</span>
ויעשה הרע בעיני יהוה לא סר מכל חטאות ירבעם בן נבט אשר החטיא את ישראל בה הלך:<p dir="rtl">
<span dir="rtl" class="inlineHeader" id="b11_Kings_2, פרק יג, יב">יב</span>
ויתר דברי יואש וכל אשר עשה וגבורתו אשר נלחם עם אמציה מלך יהודה הלוא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק יג, יג">יג</span>
וישכב יואש עם אבתיו וירבעם ישב על כסאו ויקבר יואש בשמרון עם מלכי ישראל: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יג, יד">יד</span>
ואלישע חלה את חליו אשר ימות בו וירד אליו יואש מלך ישראל ויבך על פניו ויאמר אבי אבי רכב ישראל ופרשיו:<p dir="rtl">
<span dir="rtl" class="inlineHeader" id="b11_Kings_2, פרק יג, טו">טו</span>
ויאמר לו אלישע קח קשת וחצים ויקח אליו קשת וחצים:<p dir="rtl">
<span dir="rtl" class="inlineHeader" id="b11_Kings_2, פרק יג, טז">טז</span>
ויאמר למלך ישראל הרכב ידך על הקשת וירכב ידו וישם אלישע ידיו על ידי המלך:<p dir="rtl">
<span dir="rtl" class="inlineHeader" id="b11_Kings_2, פרק יג, יז">יז</span>
ויאמר פתח החלון קדמה ויפתח ויאמר אלישע ירה ויור ויאמר חץ תשועה ליהוה וחץ תשועה בארם והכית את ארם באפק עד כלה:<p dir="rtl">
<span dir="rtl" class="inlineHeader" id="b11_Kings_2, פרק יג, יח">יח</span>
ויאמר קח החצים ויקח ויאמר למלך ישראל הך ארצה ויך שלש פעמים ויעמד:<p dir="rtl">
<span dir="rtl" class="inlineHeader" id="b11_Kings_2, פרק יג, יט">יט</span>
ויקצף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יג, כ">כ</span>
וימת אלישע ויקברהו וגדודי מואב יבאו בארץ בא שנה:<p dir="rtl">
<span dir="rtl" class="inlineHeader" id="b11_Kings_2, פרק יג, כא">כא</span>
ויהי הם קברים איש והנה ראו את הגדוד וישליכו את האיש בקבר אלישע וילך ויגע האיש בעצמות אלישע ויחי ויקם על רגליו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יג, כב">כב</span>
וחזאל מלך ארם לחץ את ישראל כל ימי יהואחז:<p dir="rtl">
<span dir="rtl" class="inlineHeader" id="b11_Kings_2, פרק יג, כג">כג</span>
ויחן יהוה אתם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה:<p dir="rtl">
<span dir="rtl" class="inlineHeader" id="b11_Kings_2, פרק יג, כד">כד</span>
וימת חזאל מלך ארם וימלך בן הדד בנו תחתיו:<p dir="rtl">
<span dir="rtl" class="inlineHeader" id="b11_Kings_2, פרק יג, כה">כה</span>
וישב יהואש בן יהואחז ויקח את הערים מיד בן הדד בן חזאל אשר לקח מיד יהואחז אביו במלחמה שלש פעמים הכהו יואש וישב את ערי ישראל: <B>(פ)</B><p dir="rtl">
<h3 dir="rtl" id="b11_Kings_2, פרק יד">פרק-יד</h3><p dir="rtl">
<span dir="rtl" class="inlineHeader" id="b11_Kings_2, פרק יד, א">א</span>
בשנת שתים ליואש בן יואחז מלך ישראל מלך אמציהו בן יואש מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק יד, ב">ב</span>
בן עשרים וחמש שנה היה במלכו ועשרים ותשע שנה מלך בירושלם ושם אמו יהועדין מן ירושלם:<p dir="rtl">
<span dir="rtl" class="inlineHeader" id="b11_Kings_2, פרק יד, ג">ג</span>
ויעש הישר בעיני יהוה רק לא כדוד אביו ככל אשר עשה יואש אביו עשה:<p dir="rtl">
<span dir="rtl" class="inlineHeader" id="b11_Kings_2, פרק יד, ד">ד</span>
רק הבמות לא סרו עוד העם מזבחים ומקטרים בבמות:<p dir="rtl">
<span dir="rtl" class="inlineHeader" id="b11_Kings_2, פרק יד, ה">ה</span>
ויהי כאשר חזקה הממלכה בידו ויך את עבדיו המכים את המלך אביו:<p dir="rtl">
<span dir="rtl" class="inlineHeader" id="b11_Kings_2, פרק יד, ו">ו</span>
ואת בני המכים לא המית ככתוב בספר תורת משה אשר צוה יהוה לאמר לא יומתו אבות על בנים ובנים לא יומתו על אבות כי אם איש בחטאו ימות<p dir="rtl">
<span dir="rtl" class="inlineHeader" id="b11_Kings_2, פרק יד, ז">ז</span>
הוא הכה את אדום בגיא המלח עשרת אלפים ותפש את הסלע במלחמה ויקרא את שמה יקתאל עד היום הזה: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יד, ח">ח</span>
אז שלח אמציה מלאכים אל יהואש בן יהואחז בן יהוא מלך ישראל לאמר לכה נתראה פנים:<p dir="rtl">
<span dir="rtl" class="inlineHeader" id="b11_Kings_2, פרק יד, ט">ט</span>
וישלח יהואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח:<p dir="rtl">
<span dir="rtl" class="inlineHeader" id="b11_Kings_2, פרק יד, י">י</span>
הכה הכית את אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך:<p dir="rtl">
<span dir="rtl" class="inlineHeader" id="b11_Kings_2, פרק יד, יא">יא</span>
ולא שמע אמציהו ויעל יהואש מלך ישראל ויתראו פנים הוא ואמציהו מלך יהודה בבית שמש אשר ליהודה:<p dir="rtl">
<span dir="rtl" class="inlineHeader" id="b11_Kings_2, פרק יד, יב">יב</span>
וינגף יהודה לפני ישראל וינסו איש לאהלו<p dir="rtl">
<span dir="rtl" class="inlineHeader" id="b11_Kings_2, פרק יד, יג">יג</span>
ואת אמציהו מלך יהודה בן יהואש בן אחזיהו תפש יהואש מלך ישראל בבית שמש ויבאו ירושלם ויפרץ בחומת ירושלם בשער אפרים עד שער הפנה ארבע מאות אמה:<p dir="rtl">
<span dir="rtl" class="inlineHeader" id="b11_Kings_2, פרק יד, יד">יד</span>
ולקח את כל הזהב והכסף ואת כל הכלים הנמצאים בית יהוה ובאצרות בית המלך ואת בני התערבות וישב שמרונה:<p dir="rtl">
<span dir="rtl" class="inlineHeader" id="b11_Kings_2, פרק יד, טו">טו</span>
ויתר דברי יהואש אשר עשה וגבורתו ואשר נלחם עם אמציהו מלך יהודה הלא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק יד, טז">טז</span>
וישכב יהואש עם אבתיו ויקבר בשמרון עם מלכי ישראל וימלך ירבעם בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יד, יז">יז</span>
ויחי אמציהו בן יואש מלך יהודה אחרי מות יהואש בן יהואחז מלך ישראל חמש עשרה שנה:<p dir="rtl">
<span dir="rtl" class="inlineHeader" id="b11_Kings_2, פרק יד, יח">יח</span>
ויתר דברי אמציהו הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק יד, יט">יט</span>
ויקשרו עליו קשר בירושלם וינס לכישה וישלחו אחריו לכישה וימתהו שם:<p dir="rtl">
<span dir="rtl" class="inlineHeader" id="b11_Kings_2, פרק יד, כ">כ</span>
וישאו אתו על הסוסים ויקבר בירושלם עם אבתיו בעיר דוד:<p dir="rtl">
<span dir="rtl" class="inlineHeader" id="b11_Kings_2, פרק יד, כא">כא</span>
ויקחו כל עם יהודה את עזריה והוא בן שש עשרה שנה וימלכו אתו תחת אביו אמציהו:<p dir="rtl">
<span dir="rtl" class="inlineHeader" id="b11_Kings_2, פרק יד, כב">כב</span>
הוא בנה את אילת וישבה ליהודה אחרי שכב המלך עם אבתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יד, כג">כג</span>
בשנת חמש עשרה שנה לאמציהו בן יואש מלך יהודה מלך ירבעם בן יואש מלך ישראל בשמרון ארבעים ואחת שנה:<p dir="rtl">
<span dir="rtl" class="inlineHeader" id="b11_Kings_2, פרק יד, כד">כד</span>
ויעש הרע בעיני יהוה לא סר מכל חטאות ירבעם בן נבט אשר החטיא את ישראל:<p dir="rtl">
<span dir="rtl" class="inlineHeader" id="b11_Kings_2, פרק יד, כה">כה</span>
הוא השיב את גבול ישראל מלבוא חמת עד ים הערבה כדבר יהוה אלהי ישראל אשר דבר ביד עבדו יונה בן אמתי הנביא אשר מגת החפר:<p dir="rtl">
<span dir="rtl" class="inlineHeader" id="b11_Kings_2, פרק יד, כו">כו</span>
כי ראה יהוה את עני ישראל מרה מאד ואפס עצור ואפס עזוב ואין עזר לישראל:<p dir="rtl">
<span dir="rtl" class="inlineHeader" id="b11_Kings_2, פרק יד, כז">כז</span>
ולא דבר יהוה למחות את שם ישראל מתחת השמים ויושיעם ביד ירבעם בן יואש:<p dir="rtl">
<span dir="rtl" class="inlineHeader" id="b11_Kings_2, פרק יד, כח">כח</span>
ויתר דברי ירבעם וכל אשר עשה וגבורתו אשר נלחם ואשר השיב את דמשק ואת חמת ליהודה בישראל הלא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק יד, כט">כט</span>
וישכב ירבעם עם אבתיו עם מלכי ישראל וימלך זכריה בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק טו">פרק-טו</h3><p dir="rtl">
<span dir="rtl" class="inlineHeader" id="b11_Kings_2, פרק טו, א">א</span>
בשנת עשרים ושבע שנה לירבעם מלך ישראל מלך עזריה בן אמציה מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק טו, ב">ב</span>
בן שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם:<p dir="rtl">
<span dir="rtl" class="inlineHeader" id="b11_Kings_2, פרק טו, ג">ג</span>
ויעש הישר בעיני יהוה ככל אשר עשה אמציהו אביו:<p dir="rtl">
<span dir="rtl" class="inlineHeader" id="b11_Kings_2, פרק טו, ד">ד</span>
רק הבמות לא סרו עוד העם מזבחים ומקטרים בבמות:<p dir="rtl">
<span dir="rtl" class="inlineHeader" id="b11_Kings_2, פרק טו, ה">ה</span>
וינגע יהוה את המלך ויהי מצרע עד יום מתו וישב בבית החפשית ויותם בן המלך על הבית שפט את עם הארץ:<p dir="rtl">
<span dir="rtl" class="inlineHeader" id="b11_Kings_2, פרק טו, ו">ו</span>
ויתר דברי עזריהו וכל אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק טו, ז">ז</span>
וישכב עזריה עם אבתיו ויקברו אתו עם אבתיו בעיר דוד וימלך יותם בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, ח">ח</span>
בשנת שלשים ושמנה שנה לעזריהו מלך יהודה מלך זכריהו בן ירבעם על ישראל בשמרון ששה חדשים:<p dir="rtl">
<span dir="rtl" class="inlineHeader" id="b11_Kings_2, פרק טו, ט">ט</span>
ויעש הרע בעיני יהוה כאשר עשו אבתיו לא סר מחטאות ירבעם בן נבט אשר החטיא את ישראל:<p dir="rtl">
<span dir="rtl" class="inlineHeader" id="b11_Kings_2, פרק טו, י">י</span>
ויקשר עליו שלם בן יבש ויכהו קבל עם וימיתהו וימלך תחתיו:<p dir="rtl">
<span dir="rtl" class="inlineHeader" id="b11_Kings_2, פרק טו, יא">יא</span>
ויתר דברי זכריה הנם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק טו, יב">יב</span>
הוא דבר יהוה אשר דבר אל יהוא לאמר בני רביעים ישבו לך על כסא ישראל ויהי כן: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, יג">יג</span>
שלום בן יביש מלך בשנת שלשים ותשע שנה לעזיה מלך יהודה וימלך ירח ימים בשמרון:<p dir="rtl">
<span dir="rtl" class="inlineHeader" id="b11_Kings_2, פרק טו, יד">יד</span>
ויעל מנחם בן גדי מתרצה ויבא שמרון ויך את שלום בן יביש בשמרון וימיתהו וימלך תחתיו:<p dir="rtl">
<span dir="rtl" class="inlineHeader" id="b11_Kings_2, פרק טו, טו">טו</span>
ויתר דברי שלום וקשרו אשר קשר הנם כתבים על ספר דברי הימים למלכי ישראל: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק טו, טז">טז</span>
אז יכה מנחם את תפסח ואת כל אשר בה ואת גבוליה מתרצה כי לא פתח ויך את כל ההרותיה בקע: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, יז">יז</span>
בשנת שלשים ותשע שנה לעזריה מלך יהודה מלך מנחם בן גדי על ישראל עשר שנים בשמרון:<p dir="rtl">
<span dir="rtl" class="inlineHeader" id="b11_Kings_2, פרק טו, יח">יח</span>
ויעש הרע בעיני יהוה לא סר מעל חטאות ירבעם בן נבט אשר החטיא את ישראל כל ימיו:<p dir="rtl">
<span dir="rtl" class="inlineHeader" id="b11_Kings_2, פרק טו, יט">יט</span>
בא פול מלך אשור על הארץ ויתן מנחם לפול אלף ככר כסף להיות ידיו אתו להחזיק הממלכה בידו:<p dir="rtl">
<span dir="rtl" class="inlineHeader" id="b11_Kings_2, פרק טו, כ">כ</span>
ויצא מנחם את הכסף על ישראל על כל גבורי החיל לתת למלך אשור חמשים שקלים כסף לאיש אחד וישב מלך אשור ולא עמד שם בארץ:<p dir="rtl">
<span dir="rtl" class="inlineHeader" id="b11_Kings_2, פרק טו, כא">כא</span>
ויתר דברי מנחם וכל אשר עשה הלוא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b11_Kings_2, פרק טו, כב">כב</span>
וישכב מנחם עם אבתיו וימלך פקחיה בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, כג">כג</span>
בשנת חמשים שנה לעזריה מלך יהודה מלך פקחיה בן מנחם על ישראל בשמרון שנתים:<p dir="rtl">
<span dir="rtl" class="inlineHeader" id="b11_Kings_2, פרק טו, כד">כד</span>
ויעש הרע בעיני יהוה לא סר מחטאות ירבעם בן נבט אשר החטיא את ישראל:<p dir="rtl">
<span dir="rtl" class="inlineHeader" id="b11_Kings_2, פרק טו, כה">כה</span>
ויקשר עליו פקח בן רמליהו שלישו ויכהו בשמרון בארמון בית מלך את ארגב ואת האריה ועמו חמשים איש מבני גלעדים וימיתהו וימלך תחתיו:<p dir="rtl">
<span dir="rtl" class="inlineHeader" id="b11_Kings_2, פרק טו, כו">כו</span>
ויתר דברי פקחיה וכל אשר עשה הנם כתובים על ספר דברי הימים למלכי ישראל: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, כז">כז</span>
בשנת חמשים ושתים שנה לעזריה מלך יהודה מלך פקח בן רמליהו על ישראל בשמרון עשרים שנה:<p dir="rtl">
<span dir="rtl" class="inlineHeader" id="b11_Kings_2, פרק טו, כח">כח</span>
ויעש הרע בעיני יהוה לא סר מן חטאות ירבעם בן נבט אשר החטיא את ישראל:<p dir="rtl">
<span dir="rtl" class="inlineHeader" id="b11_Kings_2, פרק טו, כט">כט</span>
בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה:<p dir="rtl">
<span dir="rtl" class="inlineHeader" id="b11_Kings_2, פרק טו, ל">ל</span>
ויקשר קשר הושע בן אלה על פקח בן רמליהו ויכהו וימיתהו וימלך תחתיו בשנת עשרים ליותם בן עזיה:<p dir="rtl">
<span dir="rtl" class="inlineHeader" id="b11_Kings_2, פרק טו, לא">לא</span>
ויתר דברי פקח וכל אשר עשה הנם כתובים על ספר דברי הימים למלכי ישראל: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טו, לב">לב</span>
בשנת שתים לפקח בן רמליהו מלך ישראל מלך יותם בן עזיהו מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק טו, לג">לג</span>
בן עשרים וחמש שנה היה במלכו ושש עשרה שנה מלך בירושלם ושם אמו ירושא בת צדוק:<p dir="rtl">
<span dir="rtl" class="inlineHeader" id="b11_Kings_2, פרק טו, לד">לד</span>
ויעש הישר בעיני יהוה ככל אשר עשה עזיהו אביו עשה:<p dir="rtl">
<span dir="rtl" class="inlineHeader" id="b11_Kings_2, פרק טו, לה">לה</span>
רק הבמות לא סרו עוד העם מזבחים ומקטרים בבמות הוא בנה את שער בית יהוה העליון:<p dir="rtl">
<span dir="rtl" class="inlineHeader" id="b11_Kings_2, פרק טו, לו">לו</span>
ויתר דברי יותם אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק טו, לז">לז</span>
בימים ההם החל יהוה להשליח ביהודה רצין מלך ארם ואת פקח בן רמליהו:<p dir="rtl">
<span dir="rtl" class="inlineHeader" id="b11_Kings_2, פרק טו, לח">לח</span>
וישכב יותם עם אבתיו ויקבר עם אבתיו בעיר דוד אביו וימלך אחז בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק טז">פרק-טז</h3><p dir="rtl">
<span dir="rtl" class="inlineHeader" id="b11_Kings_2, פרק טז, א">א</span>
בשנת שבע עשרה שנה לפקח בן רמליהו מלך אחז בן יותם מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק טז, ב">ב</span>
בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה אלהיו כדוד אביו:<p dir="rtl">
<span dir="rtl" class="inlineHeader" id="b11_Kings_2, פרק טז, ג">ג</span>
וילך בדרך מלכי ישראל וגם את בנו העביר באש כתעבות הגוים אשר הוריש יהוה אתם מפני בני ישראל:<p dir="rtl">
<span dir="rtl" class="inlineHeader" id="b11_Kings_2, פרק טז, ד">ד</span>
ויזבח ויקטר בבמות ועל הגבעות ותחת כל עץ רענן:<p dir="rtl">
<span dir="rtl" class="inlineHeader" id="b11_Kings_2, פרק טז, ה">ה</span>
אז יעלה רצין מלך ארם ופקח בן רמליהו מלך ישראל ירושלם למלחמה ויצרו על אחז ולא יכלו להלחם:<p dir="rtl">
<span dir="rtl" class="inlineHeader" id="b11_Kings_2, פרק טז, ו">ו</span>
בעת ההיא השיב רצין מלך ארם את אילת לארם וינשל את היהודים מאילות וארמים באו אילת וישבו שם עד היום הזה: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק טז, ז">ז</span>
וישלח אחז מלאכים אל תגלת פלסר מלך אשור לאמר עבדך ובנך אני עלה והושעני מכף מלך ארם ומכף מלך ישראל הקומים עלי:<p dir="rtl">
<span dir="rtl" class="inlineHeader" id="b11_Kings_2, פרק טז, ח">ח</span>
ויקח אחז את הכסף ואת הזהב הנמצא בית יהוה ובאצרות בית המלך וישלח למלך אשור שחד:<p dir="rtl">
<span dir="rtl" class="inlineHeader" id="b11_Kings_2, פרק טז, ט">ט</span>
וישמע אליו מלך אשור ויעל מלך אשור אל דמשק ויתפשה ויגלה קירה ואת רצין המית:<p dir="rtl">
<span dir="rtl" class="inlineHeader" id="b11_Kings_2, פרק טז, י">י</span>
וילך המלך אחז לקראת תגלת פלאסר מלך אשור דומשק וירא את המזבח אשר בדמשק וישלח המלך אחז אל אוריה הכהן את דמות המזבח ואת תבניתו לכל מעשהו:<p dir="rtl">
<span dir="rtl" class="inlineHeader" id="b11_Kings_2, פרק טז, יא">יא</span>
ויבן אוריה הכהן את המזבח ככל אשר שלח המלך אחז מדמשק כן עשה אוריה הכהן עד בוא המלך אחז מדמשק:<p dir="rtl">
<span dir="rtl" class="inlineHeader" id="b11_Kings_2, פרק טז, יב">יב</span>
ויבא המלך מדמשק וירא המלך את המזבח ויקרב המלך על המזבח ויעל עליו:<p dir="rtl">
<span dir="rtl" class="inlineHeader" id="b11_Kings_2, פרק טז, יג">יג</span>
ויקטר את עלתו ואת מנחתו ויסך את נסכו ויזרק את דם השלמים אשר לו על המזבח:<p dir="rtl">
<span dir="rtl" class="inlineHeader" id="b11_Kings_2, פרק טז, יד">יד</span>
ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על ירך המזבח צפונה:<p dir="rtl">
<span dir="rtl" class="inlineHeader" id="b11_Kings_2, פרק טז, טו">טו</span>
ויצוהו המלך אחז את אוריה הכהן לאמר על המזבח הגדול הקטר את עלת הבקר ואת מנחת הערב ואת עלת המלך ואת מנחתו ואת עלת כל עם הארץ ומנחתם ונסכיהם וכל דם עלה וכל דם זבח עליו תזרק ומזבח הנחשת יהיה לי לבקר:<p dir="rtl">
<span dir="rtl" class="inlineHeader" id="b11_Kings_2, פרק טז, טז">טז</span>
ויעש אוריה הכהן ככל אשר צוה המלך אחז:<p dir="rtl">
<span dir="rtl" class="inlineHeader" id="b11_Kings_2, פרק טז, יז">יז</span>
ויקצץ המלך אחז את המסגרות המכנות ויסר מעליהם ואת הכיר ואת הים הורד מעל הבקר הנחשת אשר תחתיה ויתן אתו על מרצפת אבנים:<p dir="rtl">
<span dir="rtl" class="inlineHeader" id="b11_Kings_2, פרק טז, יח">יח</span>
ואת מיסך השבת אשר בנו בבית ואת מבוא המלך החיצונה הסב בית יהוה מפני מלך אשור:<p dir="rtl">
<span dir="rtl" class="inlineHeader" id="b11_Kings_2, פרק טז, יט">יט</span>
ויתר דברי אחז אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק טז, כ">כ</span>
וישכב אחז עם אבתיו ויקבר עם אבתיו בעיר דוד וימלך חזקיהו בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק יז">פרק-יז</h3><p dir="rtl">
<span dir="rtl" class="inlineHeader" id="b11_Kings_2, פרק יז, א">א</span>
בשנת שתים עשרה לאחז מלך יהודה מלך הושע בן אלה בשמרון על ישראל תשע שנים:<p dir="rtl">
<span dir="rtl" class="inlineHeader" id="b11_Kings_2, פרק יז, ב">ב</span>
ויעש הרע בעיני יהוה רק לא כמלכי ישראל אשר היו לפניו:<p dir="rtl">
<span dir="rtl" class="inlineHeader" id="b11_Kings_2, פרק יז, ג">ג</span>
עליו עלה שלמנאסר מלך אשור ויהי לו הושע עבד וישב לו מנחה:<p dir="rtl">
<span dir="rtl" class="inlineHeader" id="b11_Kings_2, פרק יז, ד">ד</span>
וימצא מלך אשור בהושע קשר אשר שלח מלאכים אל סוא מלך מצרים ולא העלה מנחה למלך אשור כשנה בשנה ויעצרהו מלך אשור ויאסרהו בית כלא:<p dir="rtl">
<span dir="rtl" class="inlineHeader" id="b11_Kings_2, פרק יז, ה">ה</span>
ויעל מלך אשור בכל הארץ ויעל שמרון ויצר עליה שלש שנים:<p dir="rtl">
<span dir="rtl" class="inlineHeader" id="b11_Kings_2, פרק יז, ו">ו</span>
בשנת התשיעית להושע לכד מלך אשור את שמרון ויגל את ישראל אשורה וישב אתם בחלח ובחבור נהר גוזן וערי מדי: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יז, ז">ז</span>
ויהי כי חטאו בני ישראל ליהוה אלהיהם המעלה אתם מארץ מצרים מתחת יד פרעה מלך מצרים וייראו אלהים אחרים:<p dir="rtl">
<span dir="rtl" class="inlineHeader" id="b11_Kings_2, פרק יז, ח">ח</span>
וילכו בחקות הגוים אשר הוריש יהוה מפני בני ישראל ומלכי ישראל אשר עשו:<p dir="rtl">
<span dir="rtl" class="inlineHeader" id="b11_Kings_2, פרק יז, ט">ט</span>
ויחפאו בני ישראל דברים אשר לא כן על יהוה אלהיהם ויבנו להם במות בכל עריהם ממגדל נוצרים עד עיר מבצר:<p dir="rtl">
<span dir="rtl" class="inlineHeader" id="b11_Kings_2, פרק יז, י">י</span>
ויצבו להם מצבות ואשרים על כל גבעה גבהה ותחת כל עץ רענן:<p dir="rtl">
<span dir="rtl" class="inlineHeader" id="b11_Kings_2, פרק יז, יא">יא</span>
ויקטרו שם בכל במות כגוים אשר הגלה יהוה מפניהם ויעשו דברים רעים להכעיס את יהוה:<p dir="rtl">
<span dir="rtl" class="inlineHeader" id="b11_Kings_2, פרק יז, יב">יב</span>
ויעבדו הגללים אשר אמר יהוה להם לא תעשו את הדבר הזה:<p dir="rtl">
<span dir="rtl" class="inlineHeader" id="b11_Kings_2, פרק יז, יג">יג</span>
ויעד יהוה בישראל וביהודה ביד כל נביאו כל חזה לאמר שבו מדרכיכם הרעים ושמרו מצותי חקותי ככל התורה אשר צויתי את אבתיכם ואשר שלחתי אליכם ביד עבדי הנביאים:<p dir="rtl">
<span dir="rtl" class="inlineHeader" id="b11_Kings_2, פרק יז, יד">יד</span>
ולא שמעו ויקשו את ערפם כערף אבותם אשר לא האמינו ביהוה אלהיהם:<p dir="rtl">
<span dir="rtl" class="inlineHeader" id="b11_Kings_2, פרק יז, טו">טו</span>
וימאסו את חקיו ואת בריתו אשר כרת את אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם:<p dir="rtl">
<span dir="rtl" class="inlineHeader" id="b11_Kings_2, פרק יז, טז">טז</span>
ויעזבו את כל מצות יהוה אלהיהם ויעשו להם מסכה שנים עגלים ויעשו אשירה וישתחוו לכל צבא השמים ויעבדו את הבעל:<p dir="rtl">
<span dir="rtl" class="inlineHeader" id="b11_Kings_2, פרק יז, יז">יז</span>
ויעבירו את בניהם ואת בנותיהם באש ויקסמו קסמים וינחשו ויתמכרו לעשות הרע בעיני יהוה להכעיסו:<p dir="rtl">
<span dir="rtl" class="inlineHeader" id="b11_Kings_2, פרק יז, יח">יח</span>
ויתאנף יהוה מאד בישראל ויסרם מעל פניו לא נשאר רק שבט יהודה לבדו:<p dir="rtl">
<span dir="rtl" class="inlineHeader" id="b11_Kings_2, פרק יז, יט">יט</span>
גם יהודה לא שמר את מצות יהוה אלהיהם וילכו בחקות ישראל אשר עשו:<p dir="rtl">
<span dir="rtl" class="inlineHeader" id="b11_Kings_2, פרק יז, כ">כ</span>
וימאס יהוה בכל זרע ישראל ויענם ויתנם ביד שסים עד אשר השליכם מפניו:<p dir="rtl">
<span dir="rtl" class="inlineHeader" id="b11_Kings_2, פרק יז, כא">כא</span>
כי קרע ישראל מעל בית דוד וימליכו את ירבעם בן נבט וידא ירבעם את ישראל מאחרי יהוה והחטיאם חטאה גדולה:<p dir="rtl">
<span dir="rtl" class="inlineHeader" id="b11_Kings_2, פרק יז, כב">כב</span>
וילכו בני ישראל בכל חטאות ירבעם אשר עשה לא סרו ממנה:<p dir="rtl">
<span dir="rtl" class="inlineHeader" id="b11_Kings_2, פרק יז, כג">כג</span>
עד אשר הסיר יהוה את ישראל מעל פניו כאשר דבר ביד כל עבדיו הנביאים ויגל ישראל מעל אדמתו אשורה עד היום הזה: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יז, כד">כד</span>
ויבא מלך אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את שמרון וישבו בעריה:<p dir="rtl">
<span dir="rtl" class="inlineHeader" id="b11_Kings_2, פרק יז, כה">כה</span>
ויהי בתחלת שבתם שם לא יראו את יהוה וישלח יהוה בהם את האריות ויהיו הרגים בהם:<p dir="rtl">
<span dir="rtl" class="inlineHeader" id="b11_Kings_2, פרק יז, כו">כו</span>
ויאמרו למלך אשור לאמר הגוים אשר הגלית ותושב בערי שמרון לא ידעו את משפט אלהי הארץ וישלח בם את האריות והנם ממיתים אותם כאשר אינם ידעים את משפט אלהי הארץ:<p dir="rtl">
<span dir="rtl" class="inlineHeader" id="b11_Kings_2, פרק יז, כז">כז</span>
ויצו מלך אשור לאמר הליכו שמה אחד מהכהנים אשר הגליתם משם וילכו וישבו שם וירם את משפט אלהי הארץ:<p dir="rtl">
<span dir="rtl" class="inlineHeader" id="b11_Kings_2, פרק יז, כח">כח</span>
ויבא אחד מהכהנים אשר הגלו משמרון וישב בבית אל ויהי מורה אתם איך ייראו את יהוה:<p dir="rtl">
<span dir="rtl" class="inlineHeader" id="b11_Kings_2, פרק יז, כט">כט</span>
ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם:<p dir="rtl">
<span dir="rtl" class="inlineHeader" id="b11_Kings_2, פרק יז, ל">ל</span>
ואנשי בבל עשו את סכות בנות ואנשי כות עשו את נרגל ואנשי חמת עשו את אשימא:<p dir="rtl">
<span dir="rtl" class="inlineHeader" id="b11_Kings_2, פרק יז, לא">לא</span>
והעוים עשו נבחז ואת תרתק והספרוים שרפים את בניהם באש לאדרמלך וענמלך אלה ספרים<p dir="rtl">
<span dir="rtl" class="inlineHeader" id="b11_Kings_2, פרק יז, לב">לב</span>
ויהיו יראים את יהוה ויעשו להם מקצותם כהני במות ויהיו עשים להם בבית הבמות:<p dir="rtl">
<span dir="rtl" class="inlineHeader" id="b11_Kings_2, פרק יז, לג">לג</span>
את יהוה היו יראים ואת אלהיהם היו עבדים כמשפט הגוים אשר הגלו אתם משם:<p dir="rtl">
<span dir="rtl" class="inlineHeader" id="b11_Kings_2, פרק יז, לד">לד</span>
עד היום הזה הם עשים כמשפטים הראשנים אינם יראים את יהוה ואינם עשים כחקתם וכמשפטם וכתורה וכמצוה אשר צוה יהוה את בני יעקב אשר שם שמו ישראל:<p dir="rtl">
<span dir="rtl" class="inlineHeader" id="b11_Kings_2, פרק יז, לה">לה</span>
ויכרת יהוה אתם ברית ויצום לאמר לא תיראו אלהים אחרים ולא תשתחוו להם ולא תעבדום ולא תזבחו להם:<p dir="rtl">
<span dir="rtl" class="inlineHeader" id="b11_Kings_2, פרק יז, לו">לו</span>
כי אם את יהוה אשר העלה אתכם מארץ מצרים בכח גדול ובזרוע נטויה אתו תיראו ולו תשתחוו ולו תזבחו:<p dir="rtl">
<span dir="rtl" class="inlineHeader" id="b11_Kings_2, פרק יז, לז">לז</span>
ואת החקים ואת המשפטים והתורה והמצוה אשר כתב לכם תשמרון לעשות כל הימים ולא תיראו אלהים אחרים:<p dir="rtl">
<span dir="rtl" class="inlineHeader" id="b11_Kings_2, פרק יז, לח">לח</span>
והברית אשר כרתי אתכם לא תשכחו ולא תיראו אלהים אחרים:<p dir="rtl">
<span dir="rtl" class="inlineHeader" id="b11_Kings_2, פרק יז, לט">לט</span>
כי אם את יהוה אלהיכם תיראו והוא יציל אתכם מיד כל איביכם:<p dir="rtl">
<span dir="rtl" class="inlineHeader" id="b11_Kings_2, פרק יז, מ">מ</span>
ולא שמעו כי אם כמשפטם הראשון הם עשים:<p dir="rtl">
<span dir="rtl" class="inlineHeader" id="b11_Kings_2, פרק יז, מא">מא</span>
ויהיו הגוים האלה יראים את יהוה ואת פסיליהם היו עבדים גם בניהם ובני בניהם כאשר עשו אבתם הם עשים עד היום הזה: <B>(פ)</B><p dir="rtl">
<h3 dir="rtl" id="b11_Kings_2, פרק יח">פרק-יח</h3><p dir="rtl">
<span dir="rtl" class="inlineHeader" id="b11_Kings_2, פרק יח, א">א</span>
ויהי בשנת שלש להושע בן אלה מלך ישראל מלך חזקיה בן אחז מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק יח, ב">ב</span>
בן עשרים וחמש שנה היה במלכו ועשרים ותשע שנה מלך בירושלם ושם אמו אבי בת זכריה:<p dir="rtl">
<span dir="rtl" class="inlineHeader" id="b11_Kings_2, פרק יח, ג">ג</span>
ויעש הישר בעיני יהוה ככל אשר עשה דוד אביו:<p dir="rtl">
<span dir="rtl" class="inlineHeader" id="b11_Kings_2, פרק יח, ד">ד</span>
הוא הסיר את הבמות ושבר את המצבת וכרת את האשרה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן:<p dir="rtl">
<span dir="rtl" class="inlineHeader" id="b11_Kings_2, פרק יח, ה">ה</span>
ביהוה אלהי ישראל בטח ואחריו לא היה כמהו בכל מלכי יהודה ואשר היו לפניו:<p dir="rtl">
<span dir="rtl" class="inlineHeader" id="b11_Kings_2, פרק יח, ו">ו</span>
וידבק ביהוה לא סר מאחריו וישמר מצותיו אשר צוה יהוה את משה:<p dir="rtl">
<span dir="rtl" class="inlineHeader" id="b11_Kings_2, פרק יח, ז">ז</span>
והיה יהוה עמו בכל אשר יצא ישכיל וימרד במלך אשור ולא עבדו:<p dir="rtl">
<span dir="rtl" class="inlineHeader" id="b11_Kings_2, פרק יח, ח">ח</span>
הוא הכה את פלשתים עד עזה ואת גבוליה ממגדל נוצרים עד עיר מבצר: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יח, ט">ט</span>
ויהי בשנה הרביעית למלך חזקיהו היא השנה השביעית להושע בן אלה מלך ישראל עלה שלמנאסר מלך אשור על שמרון ויצר עליה:<p dir="rtl">
<span dir="rtl" class="inlineHeader" id="b11_Kings_2, פרק יח, י">י</span>
וילכדה מקצה שלש שנים בשנת שש לחזקיה היא שנת תשע להושע מלך ישראל נלכדה שמרון:<p dir="rtl">
<span dir="rtl" class="inlineHeader" id="b11_Kings_2, פרק יח, יא">יא</span>
ויגל מלך אשור את ישראל אשורה וינחם בחלח ובחבור נהר גוזן וערי מדי:<p dir="rtl">
<span dir="rtl" class="inlineHeader" id="b11_Kings_2, פרק יח, יב">יב</span>
על אשר לא שמעו בקול יהוה אלהיהם ויעברו את בריתו את כל אשר צוה משה עבד יהוה ולא שמעו ולא עשו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יח, יג">יג</span>
ובארבע עשרה שנה למלך חזקיה עלה סנחריב מלך אשור על כל ערי יהודה הבצרות ויתפשם:<p dir="rtl">
<span dir="rtl" class="inlineHeader" id="b11_Kings_2, פרק יח, יד">יד</span>
וישלח חזקיה מלך יהודה אל מלך אשור לכישה לאמר חטאתי שוב מעלי את אשר תתן עלי אשא וישם מלך אשור על חזקיה מלך יהודה שלש מאות ככר כסף ושלשים ככר זהב:<p dir="rtl">
<span dir="rtl" class="inlineHeader" id="b11_Kings_2, פרק יח, טו">טו</span>
ויתן חזקיה את כל הכסף הנמצא בית יהוה ובאצרות בית המלך:<p dir="rtl">
<span dir="rtl" class="inlineHeader" id="b11_Kings_2, פרק יח, טז">טז</span>
בעת ההיא קצץ חזקיה את דלתות היכל יהוה ואת האמנות אשר צפה חזקיה מלך יהודה ויתנם למלך אשור: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יח, יז">יז</span>
וישלח מלך אשור את תרתן ואת רב סריס ואת רב שקה מן לכיש אל המלך חזקיהו בחיל כבד ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כובס:<p dir="rtl">
<span dir="rtl" class="inlineHeader" id="b11_Kings_2, פרק יח, יח">יח</span>
ויקראו אל המלך ויצא אלהם אליקים בן חלקיהו אשר על הבית ושבנה הספר ויואח בן אסף המזכיר:<p dir="rtl">
<span dir="rtl" class="inlineHeader" id="b11_Kings_2, פרק יח, יט">יט</span>
ויאמר אלהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת:<p dir="rtl">
<span dir="rtl" class="inlineHeader" id="b11_Kings_2, פרק יח, כ">כ</span>
אמרת אך דבר שפתים עצה וגבורה למלחמה עתה על מי בטחת כי מרדת בי:<p dir="rtl">
<span dir="rtl" class="inlineHeader" id="b11_Kings_2, פרק יח, כא">כא</span>
עתה הנה בטחת לך על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו:<p dir="rtl">
<span dir="rtl" class="inlineHeader" id="b11_Kings_2, פרק יח, כב">כב</span>
וכי תאמרון אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו בירושלם:<p dir="rtl">
<span dir="rtl" class="inlineHeader" id="b11_Kings_2, פרק יח, כג">כג</span>
ועתה התערב נא את אדני את מלך אשור ואתנה לך אלפים סוסים אם תוכל לתת לך רכבים עליהם:<p dir="rtl">
<span dir="rtl" class="inlineHeader" id="b11_Kings_2, פרק יח, כד">כד</span>
ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים:<p dir="rtl">
<span dir="rtl" class="inlineHeader" id="b11_Kings_2, פרק יח, כה">כה</span>
עתה המבלעדי יהוה עליתי על המקום הזה להשחתו יהוה אמר אלי עלה על הארץ הזאת והשחיתה:<p dir="rtl">
<span dir="rtl" class="inlineHeader" id="b11_Kings_2, פרק יח, כו">כו</span>
ויאמר אליקים בן חלקיהו ושבנה ויואח אל רב שקה דבר נא אל עבדיך ארמית כי שמעים אנחנו ואל תדבר עמנו יהודית באזני העם אשר על החמה:<p dir="rtl">
<span dir="rtl" class="inlineHeader" id="b11_Kings_2, פרק יח, כז">כז</span>
ויאמר אליהם רב שקה העל אדניך ואליך שלחני אדני לדבר את הדברים האלה הלא על האנשים הישבים על החמה לאכל את חריהם ולשתות את שיניהם עמכם:<p dir="rtl">
<span dir="rtl" class="inlineHeader" id="b11_Kings_2, פרק יח, כח">כח</span>
ויעמד רב שקה ויקרא בקול גדול יהודית וידבר ויאמר שמעו דבר המלך הגדול מלך אשור:<p dir="rtl">
<span dir="rtl" class="inlineHeader" id="b11_Kings_2, פרק יח, כט">כט</span>
כה אמר המלך אל ישיא לכם חזקיהו כי לא יוכל להציל אתכם מידו:<p dir="rtl">
<span dir="rtl" class="inlineHeader" id="b11_Kings_2, פרק יח, ל">ל</span>
ואל יבטח אתכם חזקיהו אל יהוה לאמר הצל יצילנו יהוה ולא תנתן את העיר הזאת ביד מלך אשור:<p dir="rtl">
<span dir="rtl" class="inlineHeader" id="b11_Kings_2, פרק יח, לא">לא</span>
אל תשמעו אל חזקיהו כי כה אמר מלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו:<p dir="rtl">
<span dir="rtl" class="inlineHeader" id="b11_Kings_2, פרק יח, לב">לב</span>
עד באי ולקחתי אתכם אל ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל תשמעו אל חזקיהו כי יסית אתכם לאמר יהוה יצילנו:<p dir="rtl">
<span dir="rtl" class="inlineHeader" id="b11_Kings_2, פרק יח, לג">לג</span>
ההצל הצילו אלהי הגוים איש את ארצו מיד מלך אשור:<p dir="rtl">
<span dir="rtl" class="inlineHeader" id="b11_Kings_2, פרק יח, לד">לד</span>
איה אלהי חמת וארפד איה אלהי ספרוים הנע ועוה כי הצילו את שמרון מידי:<p dir="rtl">
<span dir="rtl" class="inlineHeader" id="b11_Kings_2, פרק יח, לה">לה</span>
מי בכל אלהי הארצות אשר הצילו את ארצם מידי כי יציל יהוה את ירושלם מידי:<p dir="rtl">
<span dir="rtl" class="inlineHeader" id="b11_Kings_2, פרק יח, לו">לו</span>
והחרישו העם ולא ענו אתו דבר כי מצות המלך היא לאמר לא תענהו:<p dir="rtl">
<span dir="rtl" class="inlineHeader" id="b11_Kings_2, פרק יח, לז">לז</span>
ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו קרועי בגדים ויגדו לו דברי רב שקה:<p dir="rtl">
<h3 dir="rtl" id="b11_Kings_2, פרק יט">פרק-יט</h3><p dir="rtl">
<span dir="rtl" class="inlineHeader" id="b11_Kings_2, פרק יט, א">א</span>
ויהי כשמע המלך חזקיהו ויקרע את בגדיו ויתכס בשק ויבא בית יהוה:<p dir="rtl">
<span dir="rtl" class="inlineHeader" id="b11_Kings_2, פרק יט, ב">ב</span>
וישלח את אליקים אשר על הבית ושבנא הספר ואת זקני הכהנים מתכסים בשקים אל ישעיהו הנביא בן אמוץ:<p dir="rtl">
<span dir="rtl" class="inlineHeader" id="b11_Kings_2, פרק יט, ג">ג</span>
ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה:<p dir="rtl">
<span dir="rtl" class="inlineHeader" id="b11_Kings_2, פרק יט, ד">ד</span>
אולי ישמע יהוה אלהיך את כל דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה:<p dir="rtl">
<span dir="rtl" class="inlineHeader" id="b11_Kings_2, פרק יט, ה">ה</span>
ויבאו עבדי המלך חזקיהו אל ישעיהו:<p dir="rtl">
<span dir="rtl" class="inlineHeader" id="b11_Kings_2, פרק יט, ו">ו</span>
ויאמר להם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אתי:<p dir="rtl">
<span dir="rtl" class="inlineHeader" id="b11_Kings_2, פרק יט, ז">ז</span>
הנני נתן בו רוח ושמע שמועה ושב לארצו והפלתיו בחרב בארצו:<p dir="rtl">
<span dir="rtl" class="inlineHeader" id="b11_Kings_2, פרק יט, ח">ח</span>
וישב רב שקה וימצא את מלך אשור נלחם על לבנה כי שמע כי נסע מלכיש:<p dir="rtl">
<span dir="rtl" class="inlineHeader" id="b11_Kings_2, פרק יט, ט">ט</span>
וישמע אל תרהקה מלך כוש לאמר הנה יצא להלחם אתך וישב וישלח מלאכים אל חזקיהו לאמר:<p dir="rtl">
<span dir="rtl" class="inlineHeader" id="b11_Kings_2, פרק יט, י">י</span>
כה תאמרון אל חזקיהו מלך יהודה לאמר אל ישאך אלהיך אשר אתה בטח בו לאמר לא תנתן ירושלם ביד מלך אשור:<p dir="rtl">
<span dir="rtl" class="inlineHeader" id="b11_Kings_2, פרק יט, יא">יא</span>
הנה אתה שמעת את אשר עשו מלכי אשור לכל הארצות להחרימם ואתה תנצל:<p dir="rtl">
<span dir="rtl" class="inlineHeader" id="b11_Kings_2, פרק יט, יב">יב</span>
ההצילו אתם אלהי הגוים אשר שחתו אבותי את גוזן ואת חרן ורצף ובני עדן אשר בתלאשר:<p dir="rtl">
<span dir="rtl" class="inlineHeader" id="b11_Kings_2, פרק יט, יג">יג</span>
איו מלך חמת ומלך ארפד ומלך לעיר ספרוים הנע ועוה:<p dir="rtl">
<span dir="rtl" class="inlineHeader" id="b11_Kings_2, פרק יט, יד">יד</span>
ויקח חזקיהו את הספרים מיד המלאכים ויקראם ויעל בית יהוה ויפרשהו חזקיהו לפני יהוה: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק יט, טו">טו</span>
ויתפלל חזקיהו לפני יהוה ויאמר יהוה אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ:<p dir="rtl">
<span dir="rtl" class="inlineHeader" id="b11_Kings_2, פרק יט, טז">טז</span>
הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי:<p dir="rtl">
<span dir="rtl" class="inlineHeader" id="b11_Kings_2, פרק יט, יז">יז</span>
אמנם יהוה החריבו מלכי אשור את הגוים ואת ארצם:<p dir="rtl">
<span dir="rtl" class="inlineHeader" id="b11_Kings_2, פרק יט, יח">יח</span>
ונתנו את אלהיהם באש כי לא אלהים המה כי אם מעשה ידי אדם עץ ואבן ויאבדום:<p dir="rtl">
<span dir="rtl" class="inlineHeader" id="b11_Kings_2, פרק יט, יט">יט</span>
ועתה יהוה אלהינו הושיענו נא מידו וידעו כל ממלכות הארץ כי אתה יהוה אלהים לבדך: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יט, כ">כ</span>
וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחרב מלך אשור שמעתי:<p dir="rtl">
<span dir="rtl" class="inlineHeader" id="b11_Kings_2, פרק יט, כא">כא</span>
זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם:<p dir="rtl">
<span dir="rtl" class="inlineHeader" id="b11_Kings_2, פרק יט, כב">כב</span>
את מי חרפת וגדפת ועל מי הרימות קול ותשא מרום עיניך על קדוש ישראל:<p dir="rtl">
<span dir="rtl" class="inlineHeader" id="b11_Kings_2, פרק יט, כג">כג</span>
ביד מלאכיך חרפת אדני ותאמר ברכב רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו:<p dir="rtl">
<span dir="rtl" class="inlineHeader" id="b11_Kings_2, פרק יט, כד">כד</span>
אני קרתי ושתיתי מים זרים ואחרב בכף פעמי כל יארי מצור:<p dir="rtl">
<span dir="rtl" class="inlineHeader" id="b11_Kings_2, פרק יט, כה">כה</span>
הלא שמעת למרחוק אתה עשיתי למימי קדם ויצרתיה עתה הביאתיה ותהי להשות גלים נצים ערים בצרות:<p dir="rtl">
<span dir="rtl" class="inlineHeader" id="b11_Kings_2, פרק יט, כו">כו</span>
וישביהן קצרי יד חתו ויבשו היו עשב שדה וירק דשא חציר גגות ושדפה לפני קמה:<p dir="rtl">
<span dir="rtl" class="inlineHeader" id="b11_Kings_2, פרק יט, כז">כז</span>
ושבתך וצאתך ובאך ידעתי ואת התרגזך אלי:<p dir="rtl">
<span dir="rtl" class="inlineHeader" id="b11_Kings_2, פרק יט, כח">כח</span>
יען התרגזך אלי ושאננך עלה באזני ושמתי חחי באפך ומתגי בשפתיך והשבתיך בדרך אשר באת בה:<p dir="rtl">
<span dir="rtl" class="inlineHeader" id="b11_Kings_2, פרק יט, כט">כט</span>
וזה לך האות אכול השנה ספיח ובשנה השנית סחיש ובשנה השלישית זרעו וקצרו ונטעו כרמים ואכלו פרים:<p dir="rtl">
<span dir="rtl" class="inlineHeader" id="b11_Kings_2, פרק יט, ל">ל</span>
ויספה פליטת בית יהודה הנשארה שרש למטה ועשה פרי למעלה:<p dir="rtl">
<span dir="rtl" class="inlineHeader" id="b11_Kings_2, פרק יט, לא">לא</span>
כי מירושלם תצא שארית ופליטה מהר ציון קנאת יהוה תעשה זאת: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק יט, לב">לב</span>
לכן כה אמר יהוה אל מלך אשור לא יבא אל העיר הזאת ולא יורה שם חץ ולא יקדמנה מגן ולא ישפך עליה סללה:<p dir="rtl">
<span dir="rtl" class="inlineHeader" id="b11_Kings_2, פרק יט, לג">לג</span>
בדרך אשר יבא בה ישוב ואל העיר הזאת לא יבא נאם יהוה:<p dir="rtl">
<span dir="rtl" class="inlineHeader" id="b11_Kings_2, פרק יט, לד">לד</span>
וגנותי אל העיר הזאת להושיעה למעני ולמען דוד עבדי:<p dir="rtl">
<span dir="rtl" class="inlineHeader" id="b11_Kings_2, פרק יט, לה">לה</span>
ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים:<p dir="rtl">
<span dir="rtl" class="inlineHeader" id="b11_Kings_2, פרק יט, לו">לו</span>
ויסע וילך וישב סנחריב מלך אשור וישב בנינוה:<p dir="rtl">
<span dir="rtl" class="inlineHeader" id="b11_Kings_2, פרק יט, לז">לז</span>
ויהי הוא משתחוה בית נסרך אלהיו ואדרמלך ושראצר הכהו בחרב והמה נמלטו ארץ אררט וימלך אסר חדן בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק כ">פרק-כ</h3><p dir="rtl">
<span dir="rtl" class="inlineHeader" id="b11_Kings_2, פרק כ, א">א</span>
בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה:<p dir="rtl">
<span dir="rtl" class="inlineHeader" id="b11_Kings_2, פרק כ, ב">ב</span>
ויסב את פניו אל הקיר ויתפלל אל יהוה לאמר:<p dir="rtl">
<span dir="rtl" class="inlineHeader" id="b11_Kings_2, פרק כ, ג">ג</span>
אנה יהוה זכר נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק כ, ד">ד</span>
ויהי ישעיהו לא יצא העיר התיכנה ודבר יהוה היה אליו לאמר:<p dir="rtl">
<span dir="rtl" class="inlineHeader" id="b11_Kings_2, פרק כ, ה">ה</span>
שוב ואמרת אל חזקיהו נגיד עמי כה אמר יהוה אלהי דוד אביך שמעתי את תפלתך ראיתי את דמעתך הנני רפא לך ביום השלישי תעלה בית יהוה:<p dir="rtl">
<span dir="rtl" class="inlineHeader" id="b11_Kings_2, פרק כ, ו">ו</span>
והספתי על ימיך חמש עשרה שנה ומכף מלך אשור אצילך ואת העיר הזאת וגנותי על העיר הזאת למעני ולמען דוד עבדי:<p dir="rtl">
<span dir="rtl" class="inlineHeader" id="b11_Kings_2, פרק כ, ז">ז</span>
ויאמר ישעיהו קחו דבלת תאנים ויקחו וישימו על השחין ויחי:<p dir="rtl">
<span dir="rtl" class="inlineHeader" id="b11_Kings_2, פרק כ, ח">ח</span>
ויאמר חזקיהו אל ישעיהו מה אות כי ירפא יהוה לי ועליתי ביום השלישי בית יהוה:<p dir="rtl">
<span dir="rtl" class="inlineHeader" id="b11_Kings_2, פרק כ, ט">ט</span>
ויאמר ישעיהו זה לך האות מאת יהוה כי יעשה יהוה את הדבר אשר דבר הלך הצל עשר מעלות אם ישוב עשר מעלות:<p dir="rtl">
<span dir="rtl" class="inlineHeader" id="b11_Kings_2, פרק כ, י">י</span>
ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות:<p dir="rtl">
<span dir="rtl" class="inlineHeader" id="b11_Kings_2, פרק כ, יא">יא</span>
ויקרא ישעיהו הנביא אל יהוה וישב את הצל במעלות אשר ירדה במעלות אחז אחרנית עשר מעלות: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כ, יב">יב</span>
בעת ההיא שלח בראדך בלאדן בן בלאדן מלך בבל ספרים ומנחה אל חזקיהו כי שמע כי חלה חזקיהו:<p dir="rtl">
<span dir="rtl" class="inlineHeader" id="b11_Kings_2, פרק כ, יג">יג</span>
וישמע עליהם חזקיהו ויראם את כל בית נכתה את הכסף ואת הזהב ואת הבשמים ואת שמן הטוב ואת בית כליו ואת כל אשר נמצא באוצרתיו לא היה דבר אשר לא הראם חזקיהו בביתו ובכל ממשלתו:<p dir="rtl">
<span dir="rtl" class="inlineHeader" id="b11_Kings_2, פרק כ, יד">יד</span>
ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל:<p dir="rtl">
<span dir="rtl" class="inlineHeader" id="b11_Kings_2, פרק כ, טו">טו</span>
ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתם באצרתי:<p dir="rtl">
<span dir="rtl" class="inlineHeader" id="b11_Kings_2, פרק כ, טז">טז</span>
ויאמר ישעיהו אל חזקיהו שמע דבר יהוה:<p dir="rtl">
<span dir="rtl" class="inlineHeader" id="b11_Kings_2, פרק כ, יז">יז</span>
הנה ימים באים ונשא כל אשר בביתך ואשר אצרו אבתיך עד היום הזה בבלה לא יותר דבר אמר יהוה:<p dir="rtl">
<span dir="rtl" class="inlineHeader" id="b11_Kings_2, פרק כ, יח">יח</span>
ומבניך אשר יצאו ממך אשר תוליד יקח והיו סריסים בהיכל מלך בבל:<p dir="rtl">
<span dir="rtl" class="inlineHeader" id="b11_Kings_2, פרק כ, יט">יט</span>
ויאמר חזקיהו אל ישעיהו טוב דבר יהוה אשר דברת ויאמר הלוא אם שלום ואמת יהיה בימי:<p dir="rtl">
<span dir="rtl" class="inlineHeader" id="b11_Kings_2, פרק כ, כ">כ</span>
ויתר דברי חזקיהו וכל גבורתו ואשר עשה את הברכה ואת התעלה ויבא את המים העירה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כ, כא">כא</span>
וישכב חזקיהו עם אבתיו וימלך מנשה בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק כא">פרק-כא</h3><p dir="rtl">
<span dir="rtl" class="inlineHeader" id="b11_Kings_2, פרק כא, א">א</span>
בן שתים עשרה שנה מנשה במלכו וחמשים וחמש שנה מלך בירושלם ושם אמו חפצי בה:<p dir="rtl">
<span dir="rtl" class="inlineHeader" id="b11_Kings_2, פרק כא, ב">ב</span>
ויעש הרע בעיני יהוה כתועבת הגוים אשר הוריש יהוה מפני בני ישראל:<p dir="rtl">
<span dir="rtl" class="inlineHeader" id="b11_Kings_2, פרק כא, ג">ג</span>
וישב ויבן את הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל צבא השמים ויעבד אתם:<p dir="rtl">
<span dir="rtl" class="inlineHeader" id="b11_Kings_2, פרק כא, ד">ד</span>
ובנה מזבחת בבית יהוה אשר אמר יהוה בירושלם אשים את שמי:<p dir="rtl">
<span dir="rtl" class="inlineHeader" id="b11_Kings_2, פרק כא, ה">ה</span>
ויבן מזבחות לכל צבא השמים בשתי חצרות בית יהוה:<p dir="rtl">
<span dir="rtl" class="inlineHeader" id="b11_Kings_2, פרק כא, ו">ו</span>
והעביר את בנו באש ועונן ונחש ועשה אוב וידענים הרבה לעשות הרע בעיני יהוה להכעיס:<p dir="rtl">
<span dir="rtl" class="inlineHeader" id="b11_Kings_2, פרק כא, ז">ז</span>
וישם את פסל האשרה אשר עשה בבית אשר אמר יהוה אל דוד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעולם:<p dir="rtl">
<span dir="rtl" class="inlineHeader" id="b11_Kings_2, פרק כא, ח">ח</span>
ולא אסיף להניד רגל ישראל מן האדמה אשר נתתי לאבותם רק אם ישמרו לעשות ככל אשר צויתים ולכל התורה אשר צוה אתם עבדי משה:<p dir="rtl">
<span dir="rtl" class="inlineHeader" id="b11_Kings_2, פרק כא, ט">ט</span>
ולא שמעו ויתעם מנשה לעשות את הרע מן הגוים אשר השמיד יהוה מפני בני ישראל:<p dir="rtl">
<span dir="rtl" class="inlineHeader" id="b11_Kings_2, פרק כא, י">י</span>
וידבר יהוה ביד עבדיו הנביאים לאמר:<p dir="rtl">
<span dir="rtl" class="inlineHeader" id="b11_Kings_2, פרק כא, יא">יא</span>
יען אשר עשה מנשה מלך יהודה התעבות האלה הרע מכל אשר עשו האמרי אשר לפניו ויחטא גם את יהודה בגלוליו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כא, יב">יב</span>
לכן כה אמר יהוה אלהי ישראל הנני מביא רעה על ירושלם ויהודה אשר כל שמעיו תצלנה שתי אזניו:<p dir="rtl">
<span dir="rtl" class="inlineHeader" id="b11_Kings_2, פרק כא, יג">יג</span>
ונטיתי על ירושלם את קו שמרון ואת משקלת בית אחאב ומחיתי את ירושלם כאשר ימחה את הצלחת מחה והפך על פניה:<p dir="rtl">
<span dir="rtl" class="inlineHeader" id="b11_Kings_2, פרק כא, יד">יד</span>
ונטשתי את שארית נחלתי ונתתים ביד איביהם והיו לבז ולמשסה לכל איביהם:<p dir="rtl">
<span dir="rtl" class="inlineHeader" id="b11_Kings_2, פרק כא, טו">טו</span>
יען אשר עשו את הרע בעיני ויהיו מכעסים אתי מן היום אשר יצאו אבותם ממצרים ועד היום הזה:<p dir="rtl">
<span dir="rtl" class="inlineHeader" id="b11_Kings_2, פרק כא, טז">טז</span>
וגם דם נקי שפך מנשה הרבה מאד עד אשר מלא את ירושלם פה לפה לבד מחטאתו אשר החטיא את יהודה לעשות הרע בעיני יהוה:<p dir="rtl">
<span dir="rtl" class="inlineHeader" id="b11_Kings_2, פרק כא, יז">יז</span>
ויתר דברי מנשה וכל אשר עשה וחטאתו אשר חטא הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כא, יח">יח</span>
וישכב מנשה עם אבתיו ויקבר בגן ביתו בגן עזא וימלך אמון בנו תחתיו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כא, יט">יט</span>
בן עשרים ושתים שנה אמון במלכו ושתים שנים מלך בירושלם ושם אמו משלמת בת חרוץ מן יטבה:<p dir="rtl">
<span dir="rtl" class="inlineHeader" id="b11_Kings_2, פרק כא, כ">כ</span>
ויעש הרע בעיני יהוה כאשר עשה מנשה אביו:<p dir="rtl">
<span dir="rtl" class="inlineHeader" id="b11_Kings_2, פרק כא, כא">כא</span>
וילך בכל הדרך אשר הלך אביו ויעבד את הגללים אשר עבד אביו וישתחו להם:<p dir="rtl">
<span dir="rtl" class="inlineHeader" id="b11_Kings_2, פרק כא, כב">כב</span>
ויעזב את יהוה אלהי אבתיו ולא הלך בדרך יהוה:<p dir="rtl">
<span dir="rtl" class="inlineHeader" id="b11_Kings_2, פרק כא, כג">כג</span>
ויקשרו עבדי אמון עליו וימיתו את המלך בביתו:<p dir="rtl">
<span dir="rtl" class="inlineHeader" id="b11_Kings_2, פרק כא, כד">כד</span>
ויך עם הארץ את כל הקשרים על המלך אמון וימליכו עם הארץ את יאשיהו בנו תחתיו:<p dir="rtl">
<span dir="rtl" class="inlineHeader" id="b11_Kings_2, פרק כא, כה">כה</span>
ויתר דברי אמון אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כא, כו">כו</span>
ויקבר אתו בקברתו בגן עזא וימלך יאשיהו בנו תחתיו: <B>(פ)</B><p dir="rtl">
<h3 dir="rtl" id="b11_Kings_2, פרק כב">פרק-כב</h3><p dir="rtl">
<span dir="rtl" class="inlineHeader" id="b11_Kings_2, פרק כב, א">א</span>
בן שמנה שנה יאשיהו במלכו ושלשים ואחת שנה מלך בירושלם ושם אמו ידידה בת עדיה מבצקת:<p dir="rtl">
<span dir="rtl" class="inlineHeader" id="b11_Kings_2, פרק כב, ב">ב</span>
ויעש הישר בעיני יהוה וילך בכל דרך דוד אביו ולא סר ימין ושמאול: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כב, ג">ג</span>
ויהי בשמנה עשרה שנה למלך יאשיהו שלח המלך את שפן בן אצליהו בן משלם הספר בית יהוה לאמר:<p dir="rtl">
<span dir="rtl" class="inlineHeader" id="b11_Kings_2, פרק כב, ד">ד</span>
עלה אל חלקיהו הכהן הגדול ויתם את הכסף המובא בית יהוה אשר אספו שמרי הסף מאת העם:<p dir="rtl">
<span dir="rtl" class="inlineHeader" id="b11_Kings_2, פרק כב, ה">ה</span>
ויתנה על יד עשי המלאכה המפקדים בבית יהוה ויתנו אתו לעשי המלאכה אשר בבית יהוה לחזק בדק הבית:<p dir="rtl">
<span dir="rtl" class="inlineHeader" id="b11_Kings_2, פרק כב, ו">ו</span>
לחרשים ולבנים ולגדרים ולקנות עצים ואבני מחצב לחזק את הבית:<p dir="rtl">
<span dir="rtl" class="inlineHeader" id="b11_Kings_2, פרק כב, ז">ז</span>
אך לא יחשב אתם הכסף הנתן על ידם כי באמונה הם עשים:<p dir="rtl">
<span dir="rtl" class="inlineHeader" id="b11_Kings_2, פרק כב, ח">ח</span>
ויאמר חלקיהו הכהן הגדול על שפן הספר ספר התורה מצאתי בבית יהוה ויתן חלקיה את הספר אל שפן ויקראהו:<p dir="rtl">
<span dir="rtl" class="inlineHeader" id="b11_Kings_2, פרק כב, ט">ט</span>
ויבא שפן הספר אל המלך וישב את המלך דבר ויאמר התיכו עבדיך את הכסף הנמצא בבית ויתנהו על יד עשי המלאכה המפקדים בית יהוה:<p dir="rtl">
<span dir="rtl" class="inlineHeader" id="b11_Kings_2, פרק כב, י">י</span>
ויגד שפן הספר למלך לאמר ספר נתן לי חלקיה הכהן ויקראהו שפן לפני המלך:<p dir="rtl">
<span dir="rtl" class="inlineHeader" id="b11_Kings_2, פרק כב, יא">יא</span>
ויהי כשמע המלך את דברי ספר התורה ויקרע את בגדיו:<p dir="rtl">
<span dir="rtl" class="inlineHeader" id="b11_Kings_2, פרק כב, יב">יב</span>
ויצו המלך את חלקיה הכהן ואת אחיקם בן שפן ואת עכבור בן מיכיה ואת שפן הספר ואת עשיה עבד המלך לאמר:<p dir="rtl">
<span dir="rtl" class="inlineHeader" id="b11_Kings_2, פרק כב, יג">יג</span>
לכו דרשו את יהוה בעדי ובעד העם ובעד כל יהודה על דברי הספר הנמצא הזה כי גדולה חמת יהוה אשר היא נצתה בנו על אשר לא שמעו אבתינו על דברי הספר הזה לעשות ככל הכתוב עלינו:<p dir="rtl">
<span dir="rtl" class="inlineHeader" id="b11_Kings_2, פרק כב, יד">יד</span>
וילך חלקיהו הכהן ואחיקם ועכבור ושפן ועשיה אל חלדה הנביאה אשת שלם בן תקוה בן חרחס שמר הבגדים והיא ישבת בירושלם במשנה וידברו אליה:<p dir="rtl">
<span dir="rtl" class="inlineHeader" id="b11_Kings_2, פרק כב, טו">טו</span>
ותאמר אליהם כה אמר יהוה אלהי ישראל אמרו לאיש אשר שלח אתכם אלי:<p dir="rtl">
<span dir="rtl" class="inlineHeader" id="b11_Kings_2, פרק כב, טז">טז</span>
כה אמר יהוה הנני מביא רעה אל המקום הזה ועל ישביו את כל דברי הספר אשר קרא מלך יהודה:<p dir="rtl">
<span dir="rtl" class="inlineHeader" id="b11_Kings_2, פרק כב, יז">יז</span>
תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה:<p dir="rtl">
<span dir="rtl" class="inlineHeader" id="b11_Kings_2, פרק כב, יח">יח</span>
ואל מלך יהודה השלח אתכם לדרש את יהוה כה תאמרו אליו כה אמר יהוה אלהי ישראל הדברים אשר שמעת:<p dir="rtl">
<span dir="rtl" class="inlineHeader" id="b11_Kings_2, פרק כב, יט">יט</span>
יען רך לבבך ותכנע מפני יהוה בשמעך אשר דברתי על המקום הזה ועל ישביו להיות לשמה ולקללה ותקרע את בגדיך ותבכה לפני וגם אנכי שמעתי נאם יהוה:<p dir="rtl">
<span dir="rtl" class="inlineHeader" id="b11_Kings_2, פרק כב, כ">כ</span>
לכן הנני אספך על אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה וישיבו את המלך דבר:<p dir="rtl">
<h3 dir="rtl" id="b11_Kings_2, פרק כג">פרק-כג</h3><p dir="rtl">
<span dir="rtl" class="inlineHeader" id="b11_Kings_2, פרק כג, א">א</span>
וישלח המלך ויאספו אליו כל זקני יהודה וירושלם:<p dir="rtl">
<span dir="rtl" class="inlineHeader" id="b11_Kings_2, פרק כג, ב">ב</span>
ויעל המלך בית יהוה וכל איש יהודה וכל ישבי ירושלם אתו והכהנים והנביאים וכל העם למקטן ועד גדול ויקרא באזניהם את כל דברי ספר הברית הנמצא בבית יהוה:<p dir="rtl">
<span dir="rtl" class="inlineHeader" id="b11_Kings_2, פרק כג, ג">ג</span>
ויעמד המלך על העמוד ויכרת את הברית לפני יהוה ללכת אחר יהוה ולשמר מצותיו ואת עדותיו ואת חקתיו בכל לב ובכל נפש להקים את דברי הברית הזאת הכתבים על הספר הזה ויעמד כל העם בברית:<p dir="rtl">
<span dir="rtl" class="inlineHeader" id="b11_Kings_2, פרק כג, ד">ד</span>
ויצו המלך את חלקיהו הכהן הגדול ואת כהני המשנה ואת שמרי הסף להוציא מהיכל יהוה את כל הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את עפרם בית אל:<p dir="rtl">
<span dir="rtl" class="inlineHeader" id="b11_Kings_2, פרק כג, ה">ה</span>
והשבית את הכמרים אשר נתנו מלכי יהודה ויקטר בבמות בערי יהודה ומסבי ירושלם ואת המקטרים לבעל לשמש ולירח ולמזלות ולכל צבא השמים:<p dir="rtl">
<span dir="rtl" class="inlineHeader" id="b11_Kings_2, פרק כג, ו">ו</span>
ויצא את האשרה מבית יהוה מחוץ לירושלם אל נחל קדרון וישרף אתה בנחל קדרון וידק לעפר וישלך את עפרה על קבר בני העם:<p dir="rtl">
<span dir="rtl" class="inlineHeader" id="b11_Kings_2, פרק כג, ז">ז</span>
ויתץ את בתי הקדשים אשר בבית יהוה אשר הנשים ארגות שם בתים לאשרה:<p dir="rtl">
<span dir="rtl" class="inlineHeader" id="b11_Kings_2, פרק כג, ח">ח</span>
ויבא את כל הכהנים מערי יהודה ויטמא את הבמות אשר קטרו שמה הכהנים מגבע עד באר שבע ונתץ את במות השערים אשר פתח שער יהושע שר העיר אשר על שמאול איש בשער העיר:<p dir="rtl">
<span dir="rtl" class="inlineHeader" id="b11_Kings_2, פרק כג, ט">ט</span>
אך לא יעלו כהני הבמות אל מזבח יהוה בירושלם כי אם אכלו מצות בתוך אחיהם:<p dir="rtl">
<span dir="rtl" class="inlineHeader" id="b11_Kings_2, פרק כג, י">י</span>
וטמא את התפת אשר בגי בני הנם לבלתי להעביר איש את בנו ואת בתו באש למלך:<p dir="rtl">
<span dir="rtl" class="inlineHeader" id="b11_Kings_2, פרק כג, יא">יא</span>
וישבת את הסוסים אשר נתנו מלכי יהודה לשמש מבא בית יהוה אל לשכת נתן מלך הסריס אשר בפרורים ואת מרכבות השמש שרף באש:<p dir="rtl">
<span dir="rtl" class="inlineHeader" id="b11_Kings_2, פרק כג, יב">יב</span>
ואת המזבחות אשר על הגג עלית אחז אשר עשו מלכי יהודה ואת המזבחות אשר עשה מנשה בשתי חצרות בית יהוה נתץ המלך וירץ משם והשליך את עפרם אל נחל קדרון:<p dir="rtl">
<span dir="rtl" class="inlineHeader" id="b11_Kings_2, פרק כג, יג">יג</span>
ואת הבמות אשר על פני ירושלם אשר מימין להר המשחית אשר בנה שלמה מלך ישראל לעשתרת שקץ צידנים ולכמוש שקץ מואב ולמלכם תועבת בני עמון טמא המלך:<p dir="rtl">
<span dir="rtl" class="inlineHeader" id="b11_Kings_2, פרק כג, יד">יד</span>
ושבר את המצבות ויכרת את האשרים וימלא את מקומם עצמות אדם:<p dir="rtl">
<span dir="rtl" class="inlineHeader" id="b11_Kings_2, פרק כג, טו">טו</span>
וגם את המזבח אשר בבית אל הבמה אשר עשה ירבעם בן נבט אשר החטיא את ישראל גם את המזבח ההוא ואת הבמה נתץ וישרף את הבמה הדק לעפר ושרף אשרה:<p dir="rtl">
<span dir="rtl" class="inlineHeader" id="b11_Kings_2, פרק כג, טז">טז</span>
ויפן יאשיהו וירא את הקברים אשר שם בהר וישלח ויקח את העצמות מן הקברים וישרף על המזבח ויטמאהו כדבר יהוה אשר קרא איש האלהים אשר קרא את הדברים האלה:<p dir="rtl">
<span dir="rtl" class="inlineHeader" id="b11_Kings_2, פרק כג, יז">יז</span>
ויאמר מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בית אל:<p dir="rtl">
<span dir="rtl" class="inlineHeader" id="b11_Kings_2, פרק כג, יח">יח</span>
ויאמר הניחו לו איש אל ינע עצמתיו וימלטו עצמתיו את עצמות הנביא אשר בא משמרון:<p dir="rtl">
<span dir="rtl" class="inlineHeader" id="b11_Kings_2, פרק כג, יט">יט</span>
וגם את כל בתי הבמות אשר בערי שמרון אשר עשו מלכי ישראל להכעיס הסיר יאשיהו ויעש להם ככל המעשים אשר עשה בבית אל:<p dir="rtl">
<span dir="rtl" class="inlineHeader" id="b11_Kings_2, פרק כג, כ">כ</span>
ויזבח את כל כהני הבמות אשר שם על המזבחות וישרף את עצמות אדם עליהם וישב ירושלם:<p dir="rtl">
<span dir="rtl" class="inlineHeader" id="b11_Kings_2, פרק כג, כא">כא</span>
ויצו המלך את כל העם לאמר עשו פסח ליהוה אלהיכם ככתוב על ספר הברית הזה:<p dir="rtl">
<span dir="rtl" class="inlineHeader" id="b11_Kings_2, פרק כג, כב">כב</span>
כי לא נעשה כפסח הזה מימי השפטים אשר שפטו את ישראל וכל ימי מלכי ישראל ומלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כג, כג">כג</span>
כי אם בשמנה עשרה שנה למלך יאשיהו נעשה הפסח הזה ליהוה בירושלם:<p dir="rtl">
<span dir="rtl" class="inlineHeader" id="b11_Kings_2, פרק כג, כד">כד</span>
וגם את האבות ואת הידענים ואת התרפים ואת הגללים ואת כל השקצים אשר נראו בארץ יהודה ובירושלם בער יאשיהו למען הקים את דברי התורה הכתבים על הספר אשר מצא חלקיהו הכהן בית יהוה:<p dir="rtl">
<span dir="rtl" class="inlineHeader" id="b11_Kings_2, פרק כג, כה">כה</span>
וכמהו לא היה לפניו מלך אשר שב אל יהוה בכל לבבו ובכל נפשו ובכל מאדו ככל תורת משה ואחריו לא קם כמהו:<p dir="rtl">
<span dir="rtl" class="inlineHeader" id="b11_Kings_2, פרק כג, כו">כו</span>
אך לא שב יהוה מחרון אפו הגדול אשר חרה אפו ביהודה על כל הכעסים אשר הכעיסו מנשה:<p dir="rtl">
<span dir="rtl" class="inlineHeader" id="b11_Kings_2, פרק כג, כז">כז</span>
ויאמר יהוה גם את יהודה אסיר מעל פני כאשר הסרתי את ישראל ומאסתי את העיר הזאת אשר בחרתי את ירושלם ואת הבית אשר אמרתי יהיה שמי שם:<p dir="rtl">
<span dir="rtl" class="inlineHeader" id="b11_Kings_2, פרק כג, כח">כח</span>
ויתר דברי יאשיהו וכל אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כג, כט">כט</span>
בימיו עלה פרעה נכה מלך מצרים על מלך אשור על נהר פרת וילך המלך יאשיהו לקראתו וימיתהו במגדו כראתו אתו:<p dir="rtl">
<span dir="rtl" class="inlineHeader" id="b11_Kings_2, פרק כג, ל">ל</span>
וירכבהו עבדיו מת ממגדו ויבאהו ירושלם ויקברהו בקברתו ויקח עם הארץ את יהואחז בן יאשיהו וימשחו אתו וימליכו אתו תחת אביו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כג, לא">לא</span>
בן עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת ירמיהו מלבנה:<p dir="rtl">
<span dir="rtl" class="inlineHeader" id="b11_Kings_2, פרק כג, לב">לב</span>
ויעש הרע בעיני יהוה ככל אשר עשו אבתיו:<p dir="rtl">
<span dir="rtl" class="inlineHeader" id="b11_Kings_2, פרק כג, לג">לג</span>
ויאסרהו פרעה נכה ברבלה בארץ חמת במלך בירושלם ויתן ענש על הארץ מאה ככר כסף וככר זהב:<p dir="rtl">
<span dir="rtl" class="inlineHeader" id="b11_Kings_2, פרק כג, לד">לד</span>
וימלך פרעה נכה את אליקים בן יאשיהו תחת יאשיהו אביו ויסב את שמו יהויקים ואת יהואחז לקח ויבא מצרים וימת שם:<p dir="rtl">
<span dir="rtl" class="inlineHeader" id="b11_Kings_2, פרק כג, לה">לה</span>
והכסף והזהב נתן יהויקים לפרעה אך העריך את הארץ לתת את הכסף על פי פרעה איש כערכו נגש את הכסף ואת הזהב את עם הארץ לתת לפרעה נכה: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק כג, לו">לו</span>
בן עשרים וחמש שנה יהויקים במלכו ואחת עשרה שנה מלך בירושלם ושם אמו זבידה בת פדיה מן רומה:<p dir="rtl">
<span dir="rtl" class="inlineHeader" id="b11_Kings_2, פרק כג, לז">לז</span>
ויעש הרע בעיני יהוה ככל אשר עשו אבתיו:<p dir="rtl">
<h3 dir="rtl" id="b11_Kings_2, פרק כד">פרק-כד</h3><p dir="rtl">
<span dir="rtl" class="inlineHeader" id="b11_Kings_2, פרק כד, א">א</span>
בימיו עלה נבכדנאצר מלך בבל ויהי לו יהויקים עבד שלש שנים וישב וימרד בו:<p dir="rtl">
<span dir="rtl" class="inlineHeader" id="b11_Kings_2, פרק כד, ב">ב</span>
וישלח יהוה בו את גדודי כשדים ואת גדודי ארם ואת גדודי מואב ואת גדודי בני עמון וישלחם ביהודה להאבידו כדבר יהוה אשר דבר ביד עבדיו הנביאים:<p dir="rtl">
<span dir="rtl" class="inlineHeader" id="b11_Kings_2, פרק כד, ג">ג</span>
אך על פי יהוה היתה ביהודה להסיר מעל פניו בחטאת מנשה ככל אשר עשה:<p dir="rtl">
<span dir="rtl" class="inlineHeader" id="b11_Kings_2, פרק כד, ד">ד</span>
וגם דם הנקי אשר שפך וימלא את ירושלם דם נקי ולא אבה יהוה לסלח:<p dir="rtl">
<span dir="rtl" class="inlineHeader" id="b11_Kings_2, פרק כד, ה">ה</span>
ויתר דברי יהויקים וכל אשר עשה הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b11_Kings_2, פרק כד, ו">ו</span>
וישכב יהויקים עם אבתיו וימלך יהויכין בנו תחתיו:<p dir="rtl">
<span dir="rtl" class="inlineHeader" id="b11_Kings_2, פרק כד, ז">ז</span>
ולא הסיף עוד מלך מצרים לצאת מארצו כי לקח מלך בבל מנחל מצרים עד נהר פרת כל אשר היתה למלך מצרים: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כד, ח">ח</span>
בן שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת אלנתן מירושלם:<p dir="rtl">
<span dir="rtl" class="inlineHeader" id="b11_Kings_2, פרק כד, ט">ט</span>
ויעש הרע בעיני יהוה ככל אשר עשה אביו:<p dir="rtl">
<span dir="rtl" class="inlineHeader" id="b11_Kings_2, פרק כד, י">י</span>
בעת ההיא עלה עבדי נבכדנאצר מלך בבל ירושלם ותבא העיר במצור:<p dir="rtl">
<span dir="rtl" class="inlineHeader" id="b11_Kings_2, פרק כד, יא">יא</span>
ויבא נבוכדנאצר מלך בבל על העיר ועבדיו צרים עליה:<p dir="rtl">
<span dir="rtl" class="inlineHeader" id="b11_Kings_2, פרק כד, יב">יב</span>
ויצא יהויכין מלך יהודה על מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו:<p dir="rtl">
<span dir="rtl" class="inlineHeader" id="b11_Kings_2, פרק כד, יג">יג</span>
ויוצא משם את כל אוצרות בית יהוה ואוצרות בית המלך ויקצץ את כל כלי הזהב אשר עשה שלמה מלך ישראל בהיכל יהוה כאשר דבר יהוה:<p dir="rtl">
<span dir="rtl" class="inlineHeader" id="b11_Kings_2, פרק כד, יד">יד</span>
והגלה את כל ירושלם ואת כל השרים ואת כל גבורי החיל עשרה אלפים גולה וכל החרש והמסגר לא נשאר זולת דלת עם הארץ:<p dir="rtl">
<span dir="rtl" class="inlineHeader" id="b11_Kings_2, פרק כד, טו">טו</span>
ויגל את יהויכין בבלה ואת אם המלך ואת נשי המלך ואת סריסיו ואת אולי הארץ הוליך גולה מירושלם בבלה:<p dir="rtl">
<span dir="rtl" class="inlineHeader" id="b11_Kings_2, פרק כד, טז">טז</span>
ואת כל אנשי החיל שבעת אלפים והחרש והמסגר אלף הכל גבורים עשי מלחמה ויביאם מלך בבל גולה בבלה:<p dir="rtl">
<span dir="rtl" class="inlineHeader" id="b11_Kings_2, פרק כד, יז">יז</span>
וימלך מלך בבל את מתניה דדו תחתיו ויסב את שמו צדקיהו: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כד, יח">יח</span>
בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה:<p dir="rtl">
<span dir="rtl" class="inlineHeader" id="b11_Kings_2, פרק כד, יט">יט</span>
ויעש הרע בעיני יהוה ככל אשר עשה יהויקים:<p dir="rtl">
<span dir="rtl" class="inlineHeader" id="b11_Kings_2, פרק כד, כ">כ</span>
כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל: <B>(ס)</B><p dir="rtl">
<h3 dir="rtl" id="b11_Kings_2, פרק כה">פרק-כה</h3><p dir="rtl">
<span dir="rtl" class="inlineHeader" id="b11_Kings_2, פרק כה, א">א</span>
ויהי בשנת התשיעית למלכו בחדש העשירי בעשור לחדש בא נבכדנאצר מלך בבל הוא וכל חילו על ירושלם ויחן עליה ויבנו עליה דיק סביב:<p dir="rtl">
<span dir="rtl" class="inlineHeader" id="b11_Kings_2, פרק כה, ב">ב</span>
ותבא העיר במצור עד עשתי עשרה שנה למלך צדקיהו:<p dir="rtl">
<span dir="rtl" class="inlineHeader" id="b11_Kings_2, פרק כה, ג">ג</span>
בתשעה לחדש ויחזק הרעב בעיר ולא היה לחם לעם הארץ:<p dir="rtl">
<span dir="rtl" class="inlineHeader" id="b11_Kings_2, פרק כה, ד">ד</span>
ותבקע העיר וכל אנשי המלחמה הלילה דרך שער בין החמתים אשר על גן המלך וכשדים על העיר סביב וילך דרך הערבה:<p dir="rtl">
<span dir="rtl" class="inlineHeader" id="b11_Kings_2, פרק כה, ה">ה</span>
וירדפו חיל כשדים אחר המלך וישגו אתו בערבות ירחו וכל חילו נפצו מעליו:<p dir="rtl">
<span dir="rtl" class="inlineHeader" id="b11_Kings_2, פרק כה, ו">ו</span>
ויתפשו את המלך ויעלו אתו אל מלך בבל רבלתה וידברו אתו משפט:<p dir="rtl">
<span dir="rtl" class="inlineHeader" id="b11_Kings_2, פרק כה, ז">ז</span>
ואת בני צדקיהו שחטו לעיניו ואת עיני צדקיהו עור ויאסרהו בנחשתים ויבאהו בבל: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק כה, ח">ח</span>
ובחדש החמישי בשבעה לחדש היא שנת תשע עשרה שנה למלך נבכדנאצר מלך בבל בא נבוזראדן רב טבחים עבד מלך בבל ירושלם:<p dir="rtl">
<span dir="rtl" class="inlineHeader" id="b11_Kings_2, פרק כה, ט">ט</span>
וישרף את בית יהוה ואת בית המלך ואת כל בתי ירושלם ואת כל בית גדול שרף באש:<p dir="rtl">
<span dir="rtl" class="inlineHeader" id="b11_Kings_2, פרק כה, י">י</span>
ואת חומת ירושלם סביב נתצו כל חיל כשדים אשר רב טבחים:<p dir="rtl">
<span dir="rtl" class="inlineHeader" id="b11_Kings_2, פרק כה, יא">יא</span>
ואת יתר העם הנשארים בעיר ואת הנפלים אשר נפלו על המלך בבל ואת יתר ההמון הגלה נבוזראדן רב טבחים:<p dir="rtl">
<span dir="rtl" class="inlineHeader" id="b11_Kings_2, פרק כה, יב">יב</span>
ומדלת הארץ השאיר רב טבחים לכרמים וליגבים:<p dir="rtl">
<span dir="rtl" class="inlineHeader" id="b11_Kings_2, פרק כה, יג">יג</span>
ואת עמודי הנחשת אשר בית יהוה ואת המכנות ואת ים הנחשת אשר בבית יהוה שברו כשדים וישאו את נחשתם בבלה:<p dir="rtl">
<span dir="rtl" class="inlineHeader" id="b11_Kings_2, פרק כה, יד">יד</span>
ואת הסירת ואת היעים ואת המזמרות ואת הכפות ואת כל כלי הנחשת אשר ישרתו בם לקחו:<p dir="rtl">
<span dir="rtl" class="inlineHeader" id="b11_Kings_2, פרק כה, טו">טו</span>
ואת המחתות ואת המזרקות אשר זהב זהב ואשר כסף כסף לקח רב טבחים:<p dir="rtl">
<span dir="rtl" class="inlineHeader" id="b11_Kings_2, פרק כה, טז">טז</span>
העמודים שנים הים האחד והמכנות אשר עשה שלמה לבית יהוה לא היה משקל לנחשת כל הכלים האלה:<p dir="rtl">
<span dir="rtl" class="inlineHeader" id="b11_Kings_2, פרק כה, יז">יז</span>
שמנה עשרה אמה קומת העמוד האחד וכתרת עליו נחשת וקומת הכתרת שלש אמה ושבכה ורמנים על הכתרת סביב הכל נחשת וכאלה לעמוד השני על השבכה:<p dir="rtl">
<span dir="rtl" class="inlineHeader" id="b11_Kings_2, פרק כה, יח">יח</span>
ויקח רב טבחים את שריה כהן הראש ואת צפניהו כהן משנה ואת שלשת שמרי הסף:<p dir="rtl">
<span dir="rtl" class="inlineHeader" id="b11_Kings_2, פרק כה, יט">יט</span>
ומן העיר לקח סריס אחד אשר הוא פקיד על אנשי המלחמה וחמשה אנשים מראי פני המלך אשר נמצאו בעיר ואת הספר שר הצבא המצבא את עם הארץ וששים איש מעם הארץ הנמצאים בעיר:<p dir="rtl">
<span dir="rtl" class="inlineHeader" id="b11_Kings_2, פרק כה, כ">כ</span>
ויקח אתם נבוזראדן רב טבחים וילך אתם על מלך בבל רבלתה:<p dir="rtl">
<span dir="rtl" class="inlineHeader" id="b11_Kings_2, פרק כה, כא">כא</span>
ויך אתם מלך בבל וימיתם ברבלה בארץ חמת ויגל יהודה מעל אדמתו:<p dir="rtl">
<span dir="rtl" class="inlineHeader" id="b11_Kings_2, פרק כה, כב">כב</span>
והעם הנשאר בארץ יהודה אשר השאיר נבוכדנאצר מלך בבל ויפקד עליהם את גדליהו בן אחיקם בן שפן: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כה, כג">כג</span>
וישמעו כל שרי החילים המה והאנשים כי הפקיד מלך בבל את גדליהו ויבאו אל גדליהו המצפה וישמעאל בן נתניה ויוחנן בן קרח ושריה בן תנחמת הנטפתי ויאזניהו בן המעכתי המה ואנשיהם:<p dir="rtl">
<span dir="rtl" class="inlineHeader" id="b11_Kings_2, פרק כה, כד">כד</span>
וישבע להם גדליהו ולאנשיהם ויאמר להם אל תיראו מעבדי הכשדים שבו בארץ ועבדו את מלך בבל ויטב לכם: <B>(ס)</B><p dir="rtl">
<span dir="rtl" class="inlineHeader" id="b11_Kings_2, פרק כה, כה">כה</span>
ויהי בחדש השביעי בא ישמעאל בן נתניה בן אלישמע מזרע המלוכה ועשרה אנשים אתו ויכו את גדליהו וימת ואת היהודים ואת הכשדים אשר היו אתו במצפה:<p dir="rtl">
<span dir="rtl" class="inlineHeader" id="b11_Kings_2, פרק כה, כו">כו</span>
ויקמו כל העם מקטן ועד גדול ושרי החילים ויבאו מצרים כי יראו מפני כשדים: <B>(פ)</B><p dir="rtl">
<span dir="rtl" class="inlineHeader" id="b11_Kings_2, פרק כה, כז">כז</span>
ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את ראש יהויכין מלך יהודה מבית כלא:<p dir="rtl">
<span dir="rtl" class="inlineHeader" id="b11_Kings_2, פרק כה, כח">כח</span>
וידבר אתו טבות ויתן את כסאו מעל כסא המלכים אשר אתו בבבל:<p dir="rtl">
<span dir="rtl" class="inlineHeader" id="b11_Kings_2, פרק כה, כט">כט</span>
ושנא את בגדי כלאו ואכל לחם תמיד לפניו כל ימי חייו:<p dir="rtl">
<span dir="rtl" class="inlineHeader" id="b11_Kings_2, פרק כה, ל">ל</span>
וארחתו ארחת תמיד נתנה לו מאת המלך דבר יום ביומו כל ימי חיו: <B>(פפפ)</B><p dir="rtl">
