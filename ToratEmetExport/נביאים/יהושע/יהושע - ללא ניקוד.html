
<h3 dir="rtl" id="b06_Joshua, פרק א">פרק א</h3><p dir="rtl">
<span dir="rtl" class="inlineHeader" id="b06_Joshua, פרק א, א">א</span>
ויהי אחרי מות משה עבד יהוה ויאמר יהוה אל יהושע בן נון משרת משה לאמר:<p dir="rtl">
<span dir="rtl" class="inlineHeader" id="b06_Joshua, פרק א, ב">ב</span>
 משה עבדי מת ועתה <B>(פ)</B> קום עבר את הירדן הזה אתה וכל העם הזה אל הארץ אשר אנכי נתן להם לבני ישראל:<p dir="rtl">
<span dir="rtl" class="inlineHeader" id="b06_Joshua, פרק א, ג">ג</span>
כל מקום אשר תדרך כף רגלכם בו לכם נתתיו כאשר דברתי אל משה:<p dir="rtl">
<span dir="rtl" class="inlineHeader" id="b06_Joshua, פרק א, ד">ד</span>
מהמדבר והלבנון הזה ועד הנהר הגדול נהר פרת כל ארץ החתים ועד הים הגדול מבוא השמש יהיה גבולכם:<p dir="rtl">
<span dir="rtl" class="inlineHeader" id="b06_Joshua, פרק א, ה">ה</span>
לא יתיצב איש לפניך כל ימי חייך כאשר הייתי עם משה אהיה עמך לא ארפך ולא אעזבך:<p dir="rtl">
<span dir="rtl" class="inlineHeader" id="b06_Joshua, פרק א, ו">ו</span>
חזק ואמץ כי אתה תנחיל את העם הזה את הארץ אשר נשבעתי לאבותם לתת להם:<p dir="rtl">
<span dir="rtl" class="inlineHeader" id="b06_Joshua, פרק א, ז">ז</span>
רק חזק ואמץ מאד לשמר לעשות ככל התורה אשר צוך משה עבדי אל תסור ממנו ימין ושמאול למען תשכיל בכל אשר תלך:<p dir="rtl">
<span dir="rtl" class="inlineHeader" id="b06_Joshua, פרק א, ח">ח</span>
לא ימוש ספר התורה הזה מפיך והגית בו יומם ולילה למען תשמר לעשות ככל הכתוב בו כי אז תצליח את דרכך ואז תשכיל:<p dir="rtl">
<span dir="rtl" class="inlineHeader" id="b06_Joshua, פרק א, ט">ט</span>
הלוא צויתיך חזק ואמץ אל תערץ ואל תחת כי עמך יהוה אלהיך בכל אשר תלך: <B>(פ)</B> <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק א, י">י</span>
ויצו יהושע את שטרי העם לאמר:<p dir="rtl">
<span dir="rtl" class="inlineHeader" id="b06_Joshua, פרק א, יא">יא</span>
עברו בקרב המחנה וצוו את העם לאמר הכינו לכם צידה כי בעוד שלשת ימים אתם עברים את הירדן הזה לבוא לרשת את הארץ אשר יהוה אלהיכם נתן לכם לרשתה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק א, יב">יב</span>
ולראובני ולגדי ולחצי שבט המנשה אמר יהושע לאמר:<p dir="rtl">
<span dir="rtl" class="inlineHeader" id="b06_Joshua, פרק א, יג">יג</span>
זכור את הדבר אשר צוה אתכם משה עבד יהוה לאמר יהוה אלהיכם מניח לכם ונתן לכם את הארץ הזאת:<p dir="rtl">
<span dir="rtl" class="inlineHeader" id="b06_Joshua, פרק א, יד">יד</span>
נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם:<p dir="rtl">
<span dir="rtl" class="inlineHeader" id="b06_Joshua, פרק א, טו">טו</span>
עד אשר יניח יהוה לאחיכם ככם וירשו גם המה את הארץ אשר יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש:<p dir="rtl">
<span dir="rtl" class="inlineHeader" id="b06_Joshua, פרק א, טז">טז</span>
ויענו את יהושע לאמר כל אשר צויתנו נעשה ואל כל אשר תשלחנו נלך:<p dir="rtl">
<span dir="rtl" class="inlineHeader" id="b06_Joshua, פרק א, יז">יז</span>
ככל אשר שמענו אל משה כן נשמע אליך רק יהיה יהוה אלהיך עמך כאשר היה עם משה:<p dir="rtl">
<span dir="rtl" class="inlineHeader" id="b06_Joshua, פרק א, יח">יח</span>
כל איש אשר ימרה את פיך ולא ישמע את דבריך לכל אשר תצונו יומת רק חזק ואמץ: <B>(פ)</B><p dir="rtl">
<h3 dir="rtl" id="b06_Joshua, פרק ב">פרק ב</h3><p dir="rtl">
<span dir="rtl" class="inlineHeader" id="b06_Joshua, פרק ב, א">א</span>
וישלח יהושע בן נון מן השטים שנים אנשים מרגלים חרש לאמר לכו ראו את הארץ ואת יריחו וילכו ויבאו בית אשה זונה ושמה רחב וישכבו שמה:<p dir="rtl">
<span dir="rtl" class="inlineHeader" id="b06_Joshua, פרק ב, ב">ב</span>
ויאמר למלך יריחו לאמר הנה אנשים באו הנה הלילה מבני ישראל לחפר את הארץ:<p dir="rtl">
<span dir="rtl" class="inlineHeader" id="b06_Joshua, פרק ב, ג">ג</span>
וישלח מלך יריחו אל רחב לאמר הוציאי האנשים הבאים אליך אשר באו לביתך כי לחפר את כל הארץ באו:<p dir="rtl">
<span dir="rtl" class="inlineHeader" id="b06_Joshua, פרק ב, ד">ד</span>
ותקח האשה את שני האנשים ותצפנו ותאמר כן באו אלי האנשים ולא ידעתי מאין המה:<p dir="rtl">
<span dir="rtl" class="inlineHeader" id="b06_Joshua, פרק ב, ה">ה</span>
ויהי השער לסגור בחשך והאנשים יצאו לא ידעתי אנה הלכו האנשים רדפו מהר אחריהם כי תשיגום:<p dir="rtl">
<span dir="rtl" class="inlineHeader" id="b06_Joshua, פרק ב, ו">ו</span>
והיא העלתם הגגה ותטמנם בפשתי העץ הערכות לה על הגג:<p dir="rtl">
<span dir="rtl" class="inlineHeader" id="b06_Joshua, פרק ב, ז">ז</span>
והאנשים רדפו אחריהם דרך הירדן על המעברות והשער סגרו אחרי כאשר יצאו הרדפים אחריהם:<p dir="rtl">
<span dir="rtl" class="inlineHeader" id="b06_Joshua, פרק ב, ח">ח</span>
והמה טרם ישכבון והיא עלתה עליהם על הגג:<p dir="rtl">
<span dir="rtl" class="inlineHeader" id="b06_Joshua, פרק ב, ט">ט</span>
ותאמר אל האנשים ידעתי כי נתן יהוה לכם את הארץ וכי נפלה אימתכם עלינו וכי נמגו כל ישבי הארץ מפניכם:<p dir="rtl">
<span dir="rtl" class="inlineHeader" id="b06_Joshua, פרק ב, י">י</span>
כי שמענו את אשר הוביש יהוה את מי ים סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג אשר החרמתם אותם:<p dir="rtl">
<span dir="rtl" class="inlineHeader" id="b06_Joshua, פרק ב, יא">יא</span>
ונשמע וימס לבבנו ולא קמה עוד רוח באיש מפניכם כי יהוה אלהיכם הוא אלהים בשמים ממעל ועל הארץ מתחת:<p dir="rtl">
<span dir="rtl" class="inlineHeader" id="b06_Joshua, פרק ב, יב">יב</span>
ועתה השבעו נא לי ביהוה כי עשיתי עמכם חסד ועשיתם גם אתם עם בית אבי חסד ונתתם לי אות אמת:<p dir="rtl">
<span dir="rtl" class="inlineHeader" id="b06_Joshua, פרק ב, יג">יג</span>
והחיתם את אבי ואת אמי ואת אחי ואת אחותי ואת כל אשר להם והצלתם את נפשתינו ממות:<p dir="rtl">
<span dir="rtl" class="inlineHeader" id="b06_Joshua, פרק ב, יד">יד</span>
ויאמרו לה האנשים נפשנו תחתיכם למות אם לא תגידו את דברנו זה והיה בתת יהוה לנו את הארץ ועשינו עמך חסד ואמת:<p dir="rtl">
<span dir="rtl" class="inlineHeader" id="b06_Joshua, פרק ב, טו">טו</span>
ותורדם בחבל בעד החלון כי ביתה בקיר החומה ובחומה היא יושבת: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ב, טז">טז</span>
ותאמר להם ההרה לכו פן יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם:<p dir="rtl">
<span dir="rtl" class="inlineHeader" id="b06_Joshua, פרק ב, יז">יז</span>
ויאמרו אליה האנשים נקים אנחנו משבעתך הזה אשר השבעתנו:<p dir="rtl">
<span dir="rtl" class="inlineHeader" id="b06_Joshua, פרק ב, יח">יח</span>
הנה אנחנו באים בארץ את תקות חוט השני הזה תקשרי בחלון אשר הורדתנו בו ואת אביך ואת אמך ואת אחיך ואת כל בית אביך תאספי אליך הביתה:<p dir="rtl">
<span dir="rtl" class="inlineHeader" id="b06_Joshua, פרק ב, יט">יט</span>
והיה כל אשר יצא מדלתי ביתך החוצה דמו בראשו ואנחנו נקים וכל אשר יהיה אתך בבית דמו בראשנו אם יד תהיה בו:<p dir="rtl">
<span dir="rtl" class="inlineHeader" id="b06_Joshua, פרק ב, כ">כ</span>
ואם תגידי את דברנו זה והיינו נקים משבעתך אשר השבעתנו:<p dir="rtl">
<span dir="rtl" class="inlineHeader" id="b06_Joshua, פרק ב, כא">כא</span>
ותאמר כדבריכם כן הוא ותשלחם וילכו ותקשר את תקות השני בחלון:<p dir="rtl">
<span dir="rtl" class="inlineHeader" id="b06_Joshua, פרק ב, כב">כב</span>
וילכו ויבאו ההרה וישבו שם שלשת ימים עד שבו הרדפים ויבקשו הרדפים בכל הדרך ולא מצאו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ב, כג">כג</span>
וישבו שני האנשים וירדו מההר ויעברו ויבאו אל יהושע בן נון ויספרו לו את כל המצאות אותם:<p dir="rtl">
<span dir="rtl" class="inlineHeader" id="b06_Joshua, פרק ב, כד">כד</span>
ויאמרו אל יהושע כי נתן יהוה בידנו את כל הארץ וגם נמגו כל ישבי הארץ מפנינו: <B>(ס)</B><p dir="rtl">
<h3 dir="rtl" id="b06_Joshua, פרק ג">פרק ג</h3><p dir="rtl">
<span dir="rtl" class="inlineHeader" id="b06_Joshua, פרק ג, א">א</span>
וישכם יהושע בבקר ויסעו מהשטים ויבאו עד הירדן הוא וכל בני ישראל וילנו שם טרם יעברו:<p dir="rtl">
<span dir="rtl" class="inlineHeader" id="b06_Joshua, פרק ג, ב">ב</span>
ויהי מקצה שלשת ימים ויעברו השטרים בקרב המחנה:<p dir="rtl">
<span dir="rtl" class="inlineHeader" id="b06_Joshua, פרק ג, ג">ג</span>
ויצוו את העם לאמר כראותכם את ארון ברית יהוה אלהיכם והכהנים הלוים נשאים אתו ואתם תסעו ממקומכם והלכתם אחריו:<p dir="rtl">
<span dir="rtl" class="inlineHeader" id="b06_Joshua, פרק ג, ד">ד</span>
אך רחוק יהיה ביניכם ובינו כאלפים אמה במדה אל תקרבו אליו למען אשר תדעו את הדרך אשר תלכו בה כי לא עברתם בדרך מתמול שלשום: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ג, ה">ה</span>
ויאמר יהושע אל העם התקדשו כי מחר יעשה יהוה בקרבכם נפלאות: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ג, ו">ו</span>
ויאמר יהושע אל הכהנים לאמר שאו את ארון הברית ועברו לפני העם וישאו את ארון הברית וילכו לפני העם: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ג, ז">ז</span>
ויאמר יהוה אל יהושע היום הזה אחל גדלך בעיני כל ישראל אשר ידעון כי כאשר הייתי עם משה אהיה עמך:<p dir="rtl">
<span dir="rtl" class="inlineHeader" id="b06_Joshua, פרק ג, ח">ח</span>
ואתה תצוה את הכהנים נשאי ארון הברית לאמר כבאכם עד קצה מי הירדן בירדן תעמדו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ג, ט">ט</span>
ויאמר יהושע אל בני ישראל גשו הנה ושמעו את דברי יהוה אלהיכם:<p dir="rtl">
<span dir="rtl" class="inlineHeader" id="b06_Joshua, פרק ג, י">י</span>
ויאמר יהושע בזאת תדעון כי אל חי בקרבכם והורש יוריש מפניכם את הכנעני ואת החתי ואת החוי ואת הפרזי ואת הגרגשי והאמרי והיבוסי:<p dir="rtl">
<span dir="rtl" class="inlineHeader" id="b06_Joshua, פרק ג, יא">יא</span>
הנה ארון הברית אדון כל הארץ עבר לפניכם בירדן:<p dir="rtl">
<span dir="rtl" class="inlineHeader" id="b06_Joshua, פרק ג, יב">יב</span>
ועתה קחו לכם שני עשר איש משבטי ישראל איש אחד איש אחד לשבט:<p dir="rtl">
<span dir="rtl" class="inlineHeader" id="b06_Joshua, פרק ג, יג">יג</span>
והיה כנוח כפות רגלי הכהנים נשאי ארון יהוה אדון כל הארץ במי הירדן מי הירדן יכרתון המים הירדים מלמעלה ויעמדו נד אחד:<p dir="rtl">
<span dir="rtl" class="inlineHeader" id="b06_Joshua, פרק ג, יד">יד</span>
ויהי בנסע העם מאהליהם לעבר את הירדן והכהנים נשאי הארון הברית לפני העם:<p dir="rtl">
<span dir="rtl" class="inlineHeader" id="b06_Joshua, פרק ג, טו">טו</span>
וכבוא נשאי הארון עד הירדן ורגלי הכהנים נשאי הארון נטבלו בקצה המים והירדן מלא על כל גדותיו כל ימי קציר:<p dir="rtl">
<span dir="rtl" class="inlineHeader" id="b06_Joshua, פרק ג, טז">טז</span>
ויעמדו המים הירדים מלמעלה קמו נד אחד הרחק מאד באדם העיר אשר מצד צרתן והירדים על ים הערבה ים המלח תמו נכרתו והעם עברו נגד יריחו:<p dir="rtl">
<span dir="rtl" class="inlineHeader" id="b06_Joshua, פרק ג, יז">יז</span>
ויעמדו הכהנים נשאי הארון ברית יהוה בחרבה בתוך הירדן הכן וכל ישראל עברים בחרבה עד אשר תמו כל הגוי לעבר את הירדן:<p dir="rtl">
<h3 dir="rtl" id="b06_Joshua, פרק ד">פרק ד</h3><p dir="rtl">
<span dir="rtl" class="inlineHeader" id="b06_Joshua, פרק ד, א">א</span>
 ויהי כאשר תמו כל הגוי לעבור את הירדן <B>(פ)</B> ויאמר יהוה אל יהושע לאמר:<p dir="rtl">
<span dir="rtl" class="inlineHeader" id="b06_Joshua, פרק ד, ב">ב</span>
קחו לכם מן העם שנים עשר אנשים איש אחד איש אחד משבט:<p dir="rtl">
<span dir="rtl" class="inlineHeader" id="b06_Joshua, פרק ד, ג">ג</span>
וצוו אותם לאמר שאו לכם מזה מתוך הירדן ממצב רגלי הכהנים הכין שתים עשרה אבנים והעברתם אותם עמכם והנחתם אותם במלון אשר תלינו בו הלילה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ד, ד">ד</span>
ויקרא יהושע אל שנים העשר איש אשר הכין מבני ישראל איש אחד איש אחד משבט:<p dir="rtl">
<span dir="rtl" class="inlineHeader" id="b06_Joshua, פרק ד, ה">ה</span>
ויאמר להם יהושע עברו לפני ארון יהוה אלהיכם אל תוך הירדן והרימו לכם איש אבן אחת על שכמו למספר שבטי בני ישראל:<p dir="rtl">
<span dir="rtl" class="inlineHeader" id="b06_Joshua, פרק ד, ו">ו</span>
למען תהיה זאת אות בקרבכם כי ישאלון בניכם מחר לאמר מה האבנים האלה לכם:<p dir="rtl">
<span dir="rtl" class="inlineHeader" id="b06_Joshua, פרק ד, ז">ז</span>
ואמרתם להם אשר נכרתו מימי הירדן מפני ארון ברית יהוה בעברו בירדן נכרתו מי הירדן והיו האבנים האלה לזכרון לבני ישראל עד עולם:<p dir="rtl">
<span dir="rtl" class="inlineHeader" id="b06_Joshua, פרק ד, ח">ח</span>
ויעשו כן בני ישראל כאשר צוה יהושע וישאו שתי עשרה אבנים מתוך הירדן כאשר דבר יהוה אל יהושע למספר שבטי בני ישראל ויעברום עמם אל המלון וינחום שם:<p dir="rtl">
<span dir="rtl" class="inlineHeader" id="b06_Joshua, פרק ד, ט">ט</span>
ושתים עשרה אבנים הקים יהושע בתוך הירדן תחת מצב רגלי הכהנים נשאי ארון הברית ויהיו שם עד היום הזה:<p dir="rtl">
<span dir="rtl" class="inlineHeader" id="b06_Joshua, פרק ד, י">י</span>
והכהנים נשאי הארון עמדים בתוך הירדן עד תם כל הדבר אשר צוה יהוה את יהושע לדבר אל העם ככל אשר צוה משה את יהושע וימהרו העם ויעברו:<p dir="rtl">
<span dir="rtl" class="inlineHeader" id="b06_Joshua, פרק ד, יא">יא</span>
ויהי כאשר תם כל העם לעבור ויעבר ארון יהוה והכהנים לפני העם:<p dir="rtl">
<span dir="rtl" class="inlineHeader" id="b06_Joshua, פרק ד, יב">יב</span>
ויעברו בני ראובן ובני גד וחצי שבט המנשה חמשים לפני בני ישראל כאשר דבר אליהם משה:<p dir="rtl">
<span dir="rtl" class="inlineHeader" id="b06_Joshua, פרק ד, יג">יג</span>
כארבעים אלף חלוצי הצבא עברו לפני יהוה למלחמה אל ערבות יריחו: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ד, יד">יד</span>
ביום ההוא גדל יהוה את יהושע בעיני כל ישראל ויראו אתו כאשר יראו את משה כל ימי חייו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ד, טו">טו</span>
ויאמר יהוה אל יהושע לאמר:<p dir="rtl">
<span dir="rtl" class="inlineHeader" id="b06_Joshua, פרק ד, טז">טז</span>
צוה את הכהנים נשאי ארון העדות ויעלו מן הירדן:<p dir="rtl">
<span dir="rtl" class="inlineHeader" id="b06_Joshua, פרק ד, יז">יז</span>
ויצו יהושע את הכהנים לאמר עלו מן הירדן:<p dir="rtl">
<span dir="rtl" class="inlineHeader" id="b06_Joshua, פרק ד, יח">יח</span>
ויהי בעלות הכהנים נשאי ארון ברית יהוה מתוך הירדן נתקו כפות רגלי הכהנים אל החרבה וישבו מי הירדן למקומם וילכו כתמול שלשום על כל גדותיו:<p dir="rtl">
<span dir="rtl" class="inlineHeader" id="b06_Joshua, פרק ד, יט">יט</span>
והעם עלו מן הירדן בעשור לחדש הראשון ויחנו בגלגל בקצה מזרח יריחו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ד, כ">כ</span>
ואת שתים עשרה האבנים האלה אשר לקחו מן הירדן הקים יהושע בגלגל:<p dir="rtl">
<span dir="rtl" class="inlineHeader" id="b06_Joshua, פרק ד, כא">כא</span>
ויאמר אל בני ישראל לאמר אשר ישאלון בניכם מחר את אבותם לאמר מה האבנים האלה:<p dir="rtl">
<span dir="rtl" class="inlineHeader" id="b06_Joshua, פרק ד, כב">כב</span>
והודעתם את בניכם לאמר ביבשה עבר ישראל את הירדן הזה:<p dir="rtl">
<span dir="rtl" class="inlineHeader" id="b06_Joshua, פרק ד, כג">כג</span>
אשר הוביש יהוה אלהיכם את מי הירדן מפניכם עד עברכם כאשר עשה יהוה אלהיכם לים סוף אשר הוביש מפנינו עד עברנו:<p dir="rtl">
<span dir="rtl" class="inlineHeader" id="b06_Joshua, פרק ד, כד">כד</span>
למען דעת כל עמי הארץ את יד יהוה כי חזקה היא למען יראתם את יהוה אלהיכם כל הימים: <B>(ס)</B><p dir="rtl">
<h3 dir="rtl" id="b06_Joshua, פרק ה">פרק ה</h3><p dir="rtl">
<span dir="rtl" class="inlineHeader" id="b06_Joshua, פרק ה, א">א</span>
ויהי כשמע כל מלכי האמרי אשר בעבר הירדן ימה וכל מלכי הכנעני אשר על הים את אשר הוביש יהוה את מי הירדן מפני בני ישראל עד עברנו וימס לבבם ולא היה בם עוד רוח מפני בני ישראל: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ה, ב">ב</span>
בעת ההיא אמר יהוה אל יהושע עשה לך חרבות צרים ושוב מל את בני ישראל שנית:<p dir="rtl">
<span dir="rtl" class="inlineHeader" id="b06_Joshua, פרק ה, ג">ג</span>
ויעש לו יהושע חרבות צרים וימל את בני ישראל אל גבעת הערלות:<p dir="rtl">
<span dir="rtl" class="inlineHeader" id="b06_Joshua, פרק ה, ד">ד</span>
וזה הדבר אשר מל יהושע כל העם היצא ממצרים הזכרים כל אנשי המלחמה מתו במדבר בדרך בצאתם ממצרים:<p dir="rtl">
<span dir="rtl" class="inlineHeader" id="b06_Joshua, פרק ה, ה">ה</span>
כי מלים היו כל העם היצאים וכל העם הילדים במדבר בדרך בצאתם ממצרים לא מלו:<p dir="rtl">
<span dir="rtl" class="inlineHeader" id="b06_Joshua, פרק ה, ו">ו</span>
כי ארבעים שנה הלכו בני ישראל במדבר עד תם כל הגוי אנשי המלחמה היצאים ממצרים אשר לא שמעו בקול יהוה אשר נשבע יהוה להם לבלתי הראותם את הארץ אשר נשבע יהוה לאבותם לתת לנו ארץ זבת חלב ודבש:<p dir="rtl">
<span dir="rtl" class="inlineHeader" id="b06_Joshua, פרק ה, ז">ז</span>
ואת בניהם הקים תחתם אתם מל יהושע כי ערלים היו כי לא מלו אותם בדרך: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ה, ח">ח</span>
ויהי כאשר תמו כל הגוי להמול וישבו תחתם במחנה עד חיותם: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ה, ט">ט</span>
ויאמר יהוה אל יהושע היום גלותי את חרפת מצרים מעליכם ויקרא שם המקום ההוא גלגל עד היום הזה:<p dir="rtl">
<span dir="rtl" class="inlineHeader" id="b06_Joshua, פרק ה, י">י</span>
ויחנו בני ישראל בגלגל ויעשו את הפסח בארבעה עשר יום לחדש בערב בערבות יריחו:<p dir="rtl">
<span dir="rtl" class="inlineHeader" id="b06_Joshua, פרק ה, יא">יא</span>
ויאכלו מעבור הארץ ממחרת הפסח מצות וקלוי בעצם היום הזה:<p dir="rtl">
<span dir="rtl" class="inlineHeader" id="b06_Joshua, פרק ה, יב">יב</span>
וישבת המן ממחרת באכלם מעבור הארץ ולא היה עוד לבני ישראל מן ויאכלו מתבואת ארץ כנען בשנה ההיא: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ה, יג">יג</span>
ויהי בהיות יהושע ביריחו וישא עיניו וירא והנה איש עמד לנגדו וחרבו שלופה בידו וילך יהושע אליו ויאמר לו הלנו אתה אם לצרינו:<p dir="rtl">
<span dir="rtl" class="inlineHeader" id="b06_Joshua, פרק ה, יד">יד</span>
ויאמר לא כי אני שר צבא יהוה עתה באתי ויפל יהושע אל פניו ארצה וישתחו ויאמר לו מה אדני מדבר אל עבדו:<p dir="rtl">
<span dir="rtl" class="inlineHeader" id="b06_Joshua, פרק ה, טו">טו</span>
ויאמר שר צבא יהוה אל יהושע של נעלך מעל רגלך כי המקום אשר אתה עמד עליו קדש הוא ויעש יהושע כן:<p dir="rtl">
<h3 dir="rtl" id="b06_Joshua, פרק ו">פרק ו</h3><p dir="rtl">
<span dir="rtl" class="inlineHeader" id="b06_Joshua, פרק ו, א">א</span>
ויריחו סגרת ומסגרת מפני בני ישראל אין יוצא ואין בא: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ו, ב">ב</span>
ויאמר יהוה אל יהושע ראה נתתי בידך את יריחו ואת מלכה גבורי החיל:<p dir="rtl">
<span dir="rtl" class="inlineHeader" id="b06_Joshua, פרק ו, ג">ג</span>
וסבתם את העיר כל אנשי המלחמה הקיף את העיר פעם אחת כה תעשה ששת ימים:<p dir="rtl">
<span dir="rtl" class="inlineHeader" id="b06_Joshua, פרק ו, ד">ד</span>
ושבעה כהנים ישאו שבעה שופרות היובלים לפני הארון וביום השביעי תסבו את העיר שבע פעמים והכהנים יתקעו בשופרות:<p dir="rtl">
<span dir="rtl" class="inlineHeader" id="b06_Joshua, פרק ו, ה">ה</span>
והיה במשך בקרן היובל בשמעכם את קול השופר יריעו כל העם תרועה גדולה ונפלה חומת העיר תחתיה ועלו העם איש נגדו:<p dir="rtl">
<span dir="rtl" class="inlineHeader" id="b06_Joshua, פרק ו, ו">ו</span>
ויקרא יהושע בן נון אל הכהנים ויאמר אלהם שאו את ארון הברית ושבעה כהנים ישאו שבעה שופרות יובלים לפני ארון יהוה:<p dir="rtl">
<span dir="rtl" class="inlineHeader" id="b06_Joshua, פרק ו, ז">ז</span>
ויאמרו אל העם עברו וסבו את העיר והחלוץ יעבר לפני ארון יהוה:<p dir="rtl">
<span dir="rtl" class="inlineHeader" id="b06_Joshua, פרק ו, ח">ח</span>
ויהי כאמר יהושע אל העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם:<p dir="rtl">
<span dir="rtl" class="inlineHeader" id="b06_Joshua, פרק ו, ט">ט</span>
והחלוץ הלך לפני הכהנים תקעו השופרות והמאסף הלך אחרי הארון הלוך ותקוע בשופרות:<p dir="rtl">
<span dir="rtl" class="inlineHeader" id="b06_Joshua, פרק ו, י">י</span>
ואת העם צוה יהושע לאמר לא תריעו ולא תשמיעו את קולכם ולא יצא מפיכם דבר עד יום אמרי אליכם הריעו והריעתם:<p dir="rtl">
<span dir="rtl" class="inlineHeader" id="b06_Joshua, פרק ו, יא">יא</span>
ויסב ארון יהוה את העיר הקף פעם אחת ויבאו המחנה וילינו במחנה: <B>(פ)</B> <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ו, יב">יב</span>
וישכם יהושע בבקר וישאו הכהנים את ארון יהוה:<p dir="rtl">
<span dir="rtl" class="inlineHeader" id="b06_Joshua, פרק ו, יג">יג</span>
ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה הולך ותקוע בשופרות:<p dir="rtl">
<span dir="rtl" class="inlineHeader" id="b06_Joshua, פרק ו, יד">יד</span>
ויסבו את העיר ביום השני פעם אחת וישבו המחנה כה עשו ששת ימים:<p dir="rtl">
<span dir="rtl" class="inlineHeader" id="b06_Joshua, פרק ו, טו">טו</span>
ויהי ביום השביעי וישכמו כעלות השחר ויסבו את העיר כמשפט הזה שבע פעמים רק ביום ההוא סבבו את העיר שבע פעמים:<p dir="rtl">
<span dir="rtl" class="inlineHeader" id="b06_Joshua, פרק ו, טז">טז</span>
ויהי בפעם השביעית תקעו הכהנים בשופרות ויאמר יהושע אל העם הריעו כי נתן יהוה לכם את העיר:<p dir="rtl">
<span dir="rtl" class="inlineHeader" id="b06_Joshua, פרק ו, יז">יז</span>
והיתה העיר חרם היא וכל אשר בה ליהוה רק רחב הזונה תחיה היא וכל אשר אתה בבית כי החבאתה את המלאכים אשר שלחנו:<p dir="rtl">
<span dir="rtl" class="inlineHeader" id="b06_Joshua, פרק ו, יח">יח</span>
ורק אתם שמרו מן החרם פן תחרימו ולקחתם מן החרם ושמתם את מחנה ישראל לחרם ועכרתם אותו:<p dir="rtl">
<span dir="rtl" class="inlineHeader" id="b06_Joshua, פרק ו, יט">יט</span>
וכל כסף וזהב וכלי נחשת וברזל קדש הוא ליהוה אוצר יהוה יבוא:<p dir="rtl">
<span dir="rtl" class="inlineHeader" id="b06_Joshua, פרק ו, כ">כ</span>
וירע העם ויתקעו בשפרות ויהי כשמע העם את קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את העיר:<p dir="rtl">
<span dir="rtl" class="inlineHeader" id="b06_Joshua, פרק ו, כא">כא</span>
ויחרימו את כל אשר בעיר מאיש ועד אשה מנער ועד זקן ועד שור ושה וחמור לפי חרב:<p dir="rtl">
<span dir="rtl" class="inlineHeader" id="b06_Joshua, פרק ו, כב">כב</span>
ולשנים האנשים המרגלים את הארץ אמר יהושע באו בית האשה הזונה והוציאו משם את האשה ואת כל אשר לה כאשר נשבעתם לה:<p dir="rtl">
<span dir="rtl" class="inlineHeader" id="b06_Joshua, פרק ו, כג">כג</span>
ויבאו הנערים המרגלים ויציאו את רחב ואת אביה ואת אמה ואת אחיה ואת כל אשר לה ואת כל משפחותיה הוציאו ויניחום מחוץ למחנה ישראל:<p dir="rtl">
<span dir="rtl" class="inlineHeader" id="b06_Joshua, פרק ו, כד">כד</span>
והעיר שרפו באש וכל אשר בה רק הכסף והזהב וכלי הנחשת והברזל נתנו אוצר בית יהוה:<p dir="rtl">
<span dir="rtl" class="inlineHeader" id="b06_Joshua, פרק ו, כה">כה</span>
ואת רחב הזונה ואת בית אביה ואת כל אשר לה החיה יהושע ותשב בקרב ישראל עד היום הזה כי החביאה את המלאכים אשר שלח יהושע לרגל את יריחו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ו, כו">כו</span>
וישבע יהושע בעת ההיא לאמר ארור האיש לפני יהוה אשר יקום ובנה את העיר הזאת את יריחו בבכרו ייסדנה ובצעירו יציב דלתיה:<p dir="rtl">
<span dir="rtl" class="inlineHeader" id="b06_Joshua, פרק ו, כז">כז</span>
ויהי יהוה את יהושע ויהי שמעו בכל הארץ:<p dir="rtl">
<h3 dir="rtl" id="b06_Joshua, פרק ז">פרק ז</h3><p dir="rtl">
<span dir="rtl" class="inlineHeader" id="b06_Joshua, פרק ז, א">א</span>
וימעלו בני ישראל מעל בחרם ויקח עכן בן כרמי בן זבדי בן זרח למטה יהודה מן החרם ויחר אף יהוה בבני ישראל:<p dir="rtl">
<span dir="rtl" class="inlineHeader" id="b06_Joshua, פרק ז, ב">ב</span>
וישלח יהושע אנשים מיריחו העי אשר עם בית און מקדם לבית אל ויאמר אליהם לאמר עלו ורגלו את הארץ ויעלו האנשים וירגלו את העי:<p dir="rtl">
<span dir="rtl" class="inlineHeader" id="b06_Joshua, פרק ז, ג">ג</span>
וישבו אל יהושע ויאמרו אליו אל יעל כל העם כאלפים איש או כשלשת אלפים איש יעלו ויכו את העי אל תיגע שמה את כל העם כי מעט המה:<p dir="rtl">
<span dir="rtl" class="inlineHeader" id="b06_Joshua, פרק ז, ד">ד</span>
ויעלו מן העם שמה כשלשת אלפים איש וינסו לפני אנשי העי:<p dir="rtl">
<span dir="rtl" class="inlineHeader" id="b06_Joshua, פרק ז, ה">ה</span>
ויכו מהם אנשי העי כשלשים וששה איש וירדפום לפני השער עד השברים ויכום במורד וימס לבב העם ויהי למים:<p dir="rtl">
<span dir="rtl" class="inlineHeader" id="b06_Joshua, פרק ז, ו">ו</span>
ויקרע יהושע שמלתיו ויפל על פניו ארצה לפני ארון יהוה עד הערב הוא וזקני ישראל ויעלו עפר על ראשם:<p dir="rtl">
<span dir="rtl" class="inlineHeader" id="b06_Joshua, פרק ז, ז">ז</span>
ויאמר יהושע אהה אדני יהוה למה העברת העביר את העם הזה את הירדן לתת אתנו ביד האמרי להאבידנו ולו הואלנו ונשב בעבר הירדן:<p dir="rtl">
<span dir="rtl" class="inlineHeader" id="b06_Joshua, פרק ז, ח">ח</span>
בי אדני מה אמר אחרי אשר הפך ישראל ערף לפני איביו:<p dir="rtl">
<span dir="rtl" class="inlineHeader" id="b06_Joshua, פרק ז, ט">ט</span>
וישמעו הכנעני וכל ישבי הארץ ונסבו עלינו והכריתו את שמנו מן הארץ ומה תעשה לשמך הגדול: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ז, י">י</span>
ויאמר יהוה אל יהושע קם לך למה זה אתה נפל על פניך:<p dir="rtl">
<span dir="rtl" class="inlineHeader" id="b06_Joshua, פרק ז, יא">יא</span>
חטא ישראל וגם עברו את בריתי אשר צויתי אותם וגם לקחו מן החרם וגם גנבו וגם כחשו וגם שמו בכליהם:<p dir="rtl">
<span dir="rtl" class="inlineHeader" id="b06_Joshua, פרק ז, יב">יב</span>
ולא יכלו בני ישראל לקום לפני איביהם ערף יפנו לפני איביהם כי היו לחרם לא אוסיף להיות עמכם אם לא תשמידו החרם מקרבכם: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ז, יג">יג</span>
קם קדש את העם ואמרת התקדשו למחר כי כה אמר יהוה אלהי ישראל חרם בקרבך ישראל לא תוכל לקום לפני איביך עד הסירכם החרם מקרבכם:<p dir="rtl">
<span dir="rtl" class="inlineHeader" id="b06_Joshua, פרק ז, יד">יד</span>
ונקרבתם בבקר לשבטיכם והיה השבט אשר ילכדנו יהוה יקרב למשפחות והמשפחה אשר ילכדנה יהוה תקרב לבתים והבית אשר ילכדנו יהוה יקרב לגברים:<p dir="rtl">
<span dir="rtl" class="inlineHeader" id="b06_Joshua, פרק ז, טו">טו</span>
והיה הנלכד בחרם ישרף באש אתו ואת כל אשר לו כי עבר את ברית יהוה וכי עשה נבלה בישראל:<p dir="rtl">
<span dir="rtl" class="inlineHeader" id="b06_Joshua, פרק ז, טז">טז</span>
וישכם יהושע בבקר ויקרב את ישראל לשבטיו וילכד שבט יהודה:<p dir="rtl">
<span dir="rtl" class="inlineHeader" id="b06_Joshua, פרק ז, יז">יז</span>
ויקרב את משפחת יהודה וילכד את משפחת הזרחי ויקרב את משפחת הזרחי לגברים וילכד זבדי:<p dir="rtl">
<span dir="rtl" class="inlineHeader" id="b06_Joshua, פרק ז, יח">יח</span>
ויקרב את ביתו לגברים וילכד עכן בן כרמי בן זבדי בן זרח למטה יהודה:<p dir="rtl">
<span dir="rtl" class="inlineHeader" id="b06_Joshua, פרק ז, יט">יט</span>
ויאמר יהושע אל עכן בני שים נא כבוד ליהוה אלהי ישראל ותן לו תודה והגד נא לי מה עשית אל תכחד ממני:<p dir="rtl">
<span dir="rtl" class="inlineHeader" id="b06_Joshua, פרק ז, כ">כ</span>
ויען עכן את יהושע ויאמר אמנה אנכי חטאתי ליהוה אלהי ישראל וכזאת וכזאת עשיתי:<p dir="rtl">
<span dir="rtl" class="inlineHeader" id="b06_Joshua, פרק ז, כא">כא</span>
ואראה בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה:<p dir="rtl">
<span dir="rtl" class="inlineHeader" id="b06_Joshua, פרק ז, כב">כב</span>
וישלח יהושע מלאכים וירצו האהלה והנה טמונה באהלו והכסף תחתיה:<p dir="rtl">
<span dir="rtl" class="inlineHeader" id="b06_Joshua, פרק ז, כג">כג</span>
ויקחום מתוך האהל ויבאום אל יהושע ואל כל בני ישראל ויצקם לפני יהוה:<p dir="rtl">
<span dir="rtl" class="inlineHeader" id="b06_Joshua, פרק ז, כד">כד</span>
ויקח יהושע את עכן בן זרח ואת הכסף ואת האדרת ואת לשון הזהב ואת בניו ואת בנתיו ואת שורו ואת חמרו ואת צאנו ואת אהלו ואת כל אשר לו וכל ישראל עמו ויעלו אתם עמק עכור:<p dir="rtl">
<span dir="rtl" class="inlineHeader" id="b06_Joshua, פרק ז, כה">כה</span>
ויאמר יהושע מה עכרתנו יעכרך יהוה ביום הזה וירגמו אתו כל ישראל אבן וישרפו אתם באש ויסקלו אתם באבנים:<p dir="rtl">
<span dir="rtl" class="inlineHeader" id="b06_Joshua, פרק ז, כו">כו</span>
ויקימו עליו גל אבנים גדול עד היום הזה וישב יהוה מחרון אפו על כן קרא שם המקום ההוא עמק עכור עד היום הזה: <B>(פ)</B><p dir="rtl">
<h3 dir="rtl" id="b06_Joshua, פרק ח">פרק ח</h3><p dir="rtl">
<span dir="rtl" class="inlineHeader" id="b06_Joshua, פרק ח, א">א</span>
ויאמר יהוה אל יהושע אל תירא ואל תחת קח עמך את כל עם המלחמה וקום עלה העי ראה נתתי בידך את מלך העי ואת עמו ואת עירו ואת ארצו:<p dir="rtl">
<span dir="rtl" class="inlineHeader" id="b06_Joshua, פרק ח, ב">ב</span>
ועשית לעי ולמלכה כאשר עשית ליריחו ולמלכה רק שללה ובהמתה תבזו לכם שים לך ארב לעיר מאחריה:<p dir="rtl">
<span dir="rtl" class="inlineHeader" id="b06_Joshua, פרק ח, ג">ג</span>
ויקם יהושע וכל עם המלחמה לעלות העי ויבחר יהושע שלשים אלף איש גבורי החיל וישלחם לילה:<p dir="rtl">
<span dir="rtl" class="inlineHeader" id="b06_Joshua, פרק ח, ד">ד</span>
ויצו אתם לאמר ראו אתם ארבים לעיר מאחרי העיר אל תרחיקו מן העיר מאד והייתם כלכם נכנים:<p dir="rtl">
<span dir="rtl" class="inlineHeader" id="b06_Joshua, פרק ח, ה">ה</span>
ואני וכל העם אשר אתי נקרב אל העיר והיה כי יצאו לקראתנו כאשר בראשנה ונסנו לפניהם:<p dir="rtl">
<span dir="rtl" class="inlineHeader" id="b06_Joshua, פרק ח, ו">ו</span>
ויצאו אחרינו עד התיקנו אותם מן העיר כי יאמרו נסים לפנינו כאשר בראשנה ונסנו לפניהם:<p dir="rtl">
<span dir="rtl" class="inlineHeader" id="b06_Joshua, פרק ח, ז">ז</span>
ואתם תקמו מהאורב והורשתם את העיר ונתנה יהוה אלהיכם בידכם:<p dir="rtl">
<span dir="rtl" class="inlineHeader" id="b06_Joshua, פרק ח, ח">ח</span>
והיה כתפשכם את העיר תציתו את העיר באש כדבר יהוה תעשו ראו צויתי אתכם:<p dir="rtl">
<span dir="rtl" class="inlineHeader" id="b06_Joshua, פרק ח, ט">ט</span>
וישלחם יהושע וילכו אל המארב וישבו בין בית אל ובין העי מים לעי וילן יהושע בלילה ההוא בתוך העם:<p dir="rtl">
<span dir="rtl" class="inlineHeader" id="b06_Joshua, פרק ח, י">י</span>
וישכם יהושע בבקר ויפקד את העם ויעל הוא וזקני ישראל לפני העם העי:<p dir="rtl">
<span dir="rtl" class="inlineHeader" id="b06_Joshua, פרק ח, יא">יא</span>
וכל העם המלחמה אשר אתו עלו ויגשו ויבאו נגד העיר ויחנו מצפון לעי והגי בינו ובין העי:<p dir="rtl">
<span dir="rtl" class="inlineHeader" id="b06_Joshua, פרק ח, יב">יב</span>
ויקח כחמשת אלפים איש וישם אותם ארב בין בית אל ובין העי מים לעיר:<p dir="rtl">
<span dir="rtl" class="inlineHeader" id="b06_Joshua, פרק ח, יג">יג</span>
וישימו העם את כל המחנה אשר מצפון לעיר ואת עקבו מים לעיר וילך יהושע בלילה ההוא בתוך העמק:<p dir="rtl">
<span dir="rtl" class="inlineHeader" id="b06_Joshua, פרק ח, יד">יד</span>
ויהי כראות מלך העי וימהרו וישכימו ויצאו אנשי העיר לקראת ישראל למלחמה הוא וכל עמו למועד לפני הערבה והוא לא ידע כי ארב לו מאחרי העיר: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ח, טו">טו</span>
וינגעו יהושע וכל ישראל לפניהם וינסו דרך המדבר:<p dir="rtl">
<span dir="rtl" class="inlineHeader" id="b06_Joshua, פרק ח, טז">טז</span>
ויזעקו כל העם אשר בעיר לרדף אחריהם וירדפו אחרי יהושע וינתקו מן העיר:<p dir="rtl">
<span dir="rtl" class="inlineHeader" id="b06_Joshua, פרק ח, יז">יז</span>
ולא נשאר איש בעי ובית אל אשר לא יצאו אחרי ישראל ויעזבו את העיר פתוחה וירדפו אחרי ישראל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ח, יח">יח</span>
ויאמר יהוה אל יהושע נטה בכידון אשר בידך אל העי כי בידך אתננה ויט יהושע בכידון אשר בידו אל העיר:<p dir="rtl">
<span dir="rtl" class="inlineHeader" id="b06_Joshua, פרק ח, יט">יט</span>
והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את העיר באש:<p dir="rtl">
<span dir="rtl" class="inlineHeader" id="b06_Joshua, פרק ח, כ">כ</span>
ויפנו אנשי העי אחריהם ויראו והנה עלה עשן העיר השמימה ולא היה בהם ידים לנוס הנה והנה והעם הנס המדבר נהפך אל הרודף:<p dir="rtl">
<span dir="rtl" class="inlineHeader" id="b06_Joshua, פרק ח, כא">כא</span>
ויהושע וכל ישראל ראו כי לכד הארב את העיר וכי עלה עשן העיר וישבו ויכו את אנשי העי:<p dir="rtl">
<span dir="rtl" class="inlineHeader" id="b06_Joshua, פרק ח, כב">כב</span>
ואלה יצאו מן העיר לקראתם ויהיו לישראל בתוך אלה מזה ואלה מזה ויכו אותם עד בלתי השאיר לו שריד ופליט:<p dir="rtl">
<span dir="rtl" class="inlineHeader" id="b06_Joshua, פרק ח, כג">כג</span>
ואת מלך העי תפשו חי ויקרבו אתו אל יהושע:<p dir="rtl">
<span dir="rtl" class="inlineHeader" id="b06_Joshua, פרק ח, כד">כד</span>
ויהי ככלות ישראל להרג את כל ישבי העי בשדה במדבר אשר רדפום בו ויפלו כלם לפי חרב עד תמם וישבו כל ישראל העי ויכו אתה לפי חרב:<p dir="rtl">
<span dir="rtl" class="inlineHeader" id="b06_Joshua, פרק ח, כה">כה</span>
ויהי כל הנפלים ביום ההוא מאיש ועד אשה שנים עשר אלף כל אנשי העי:<p dir="rtl">
<span dir="rtl" class="inlineHeader" id="b06_Joshua, פרק ח, כו">כו</span>
ויהושע לא השיב ידו אשר נטה בכידון עד אשר החרים את כל ישבי העי:<p dir="rtl">
<span dir="rtl" class="inlineHeader" id="b06_Joshua, פרק ח, כז">כז</span>
רק הבהמה ושלל העיר ההיא בזזו להם ישראל כדבר יהוה אשר צוה את יהושע:<p dir="rtl">
<span dir="rtl" class="inlineHeader" id="b06_Joshua, פרק ח, כח">כח</span>
וישרף יהושע את העי וישימה תל עולם שממה עד היום הזה:<p dir="rtl">
<span dir="rtl" class="inlineHeader" id="b06_Joshua, פרק ח, כט">כט</span>
ואת מלך העי תלה על העץ עד עת הערב וכבוא השמש צוה יהושע וירידו את נבלתו מן העץ וישליכו אותה אל פתח שער העיר ויקימו עליו גל אבנים גדול עד היום הזה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ח, ל">ל</span>
אז יבנה יהושע מזבח ליהוה אלהי ישראל בהר עיבל:<p dir="rtl">
<span dir="rtl" class="inlineHeader" id="b06_Joshua, פרק ח, לא">לא</span>
כאשר צוה משה עבד יהוה את בני ישראל ככתוב בספר תורת משה מזבח אבנים שלמות אשר לא הניף עליהן ברזל ויעלו עליו עלות ליהוה ויזבחו שלמים:<p dir="rtl">
<span dir="rtl" class="inlineHeader" id="b06_Joshua, פרק ח, לב">לב</span>
ויכתב שם על האבנים את משנה תורת משה אשר כתב לפני בני ישראל:<p dir="rtl">
<span dir="rtl" class="inlineHeader" id="b06_Joshua, פרק ח, לג">לג</span>
וכל ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית יהוה כגר כאזרח חציו אל מול הר גרזים והחציו אל מול הר עיבל כאשר צוה משה עבד יהוה לברך את העם ישראל בראשנה:<p dir="rtl">
<span dir="rtl" class="inlineHeader" id="b06_Joshua, פרק ח, לד">לד</span>
ואחרי כן קרא את כל דברי התורה הברכה והקללה ככל הכתוב בספר התורה:<p dir="rtl">
<span dir="rtl" class="inlineHeader" id="b06_Joshua, פרק ח, לה">לה</span>
לא היה דבר מכל אשר צוה משה אשר לא קרא יהושע נגד כל קהל ישראל והנשים והטף והגר ההלך בקרבם:<p dir="rtl">
<h3 dir="rtl" id="b06_Joshua, פרק ט">פרק ט</h3><p dir="rtl">
<span dir="rtl" class="inlineHeader" id="b06_Joshua, פרק ט, א">א</span>
ויהי כשמע כל המלכים אשר בעבר הירדן בהר ובשפלה ובכל חוף הים הגדול אל מול הלבנון החתי והאמרי הכנעני הפרזי החוי והיבוסי:<p dir="rtl">
<span dir="rtl" class="inlineHeader" id="b06_Joshua, פרק ט, ב">ב</span>
ויתקבצו יחדו להלחם עם יהושע ועם ישראל פה אחד: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק ט, ג">ג</span>
וישבי גבעון שמעו את אשר עשה יהושע ליריחו ולעי:<p dir="rtl">
<span dir="rtl" class="inlineHeader" id="b06_Joshua, פרק ט, ד">ד</span>
ויעשו גם המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים:<p dir="rtl">
<span dir="rtl" class="inlineHeader" id="b06_Joshua, פרק ט, ה">ה</span>
ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים:<p dir="rtl">
<span dir="rtl" class="inlineHeader" id="b06_Joshua, פרק ט, ו">ו</span>
וילכו אל יהושע אל המחנה הגלגל ויאמרו אליו ואל איש ישראל מארץ רחוקה באנו ועתה כרתו לנו ברית:<p dir="rtl">
<span dir="rtl" class="inlineHeader" id="b06_Joshua, פרק ט, ז">ז</span>
ויאמרו איש ישראל אל החוי אולי בקרבי אתה יושב ואיך אכרות לך ברית:<p dir="rtl">
<span dir="rtl" class="inlineHeader" id="b06_Joshua, פרק ט, ח">ח</span>
ויאמרו אל יהושע עבדיך אנחנו ויאמר אלהם יהושע מי אתם ומאין תבאו:<p dir="rtl">
<span dir="rtl" class="inlineHeader" id="b06_Joshua, פרק ט, ט">ט</span>
ויאמרו אליו מארץ רחוקה מאד באו עבדיך לשם יהוה אלהיך כי שמענו שמעו ואת כל אשר עשה במצרים: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ט, י">י</span>
ואת כל אשר עשה לשני מלכי האמרי אשר בעבר הירדן לסיחון מלך חשבון ולעוג מלך הבשן אשר בעשתרות:<p dir="rtl">
<span dir="rtl" class="inlineHeader" id="b06_Joshua, פרק ט, יא">יא</span>
ויאמרו אלינו זקינינו וכל ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו לנו ברית:<p dir="rtl">
<span dir="rtl" class="inlineHeader" id="b06_Joshua, פרק ט, יב">יב</span>
זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים:<p dir="rtl">
<span dir="rtl" class="inlineHeader" id="b06_Joshua, פרק ט, יג">יג</span>
ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד:<p dir="rtl">
<span dir="rtl" class="inlineHeader" id="b06_Joshua, פרק ט, יד">יד</span>
ויקחו האנשים מצידם ואת פי יהוה לא שאלו:<p dir="rtl">
<span dir="rtl" class="inlineHeader" id="b06_Joshua, פרק ט, טו">טו</span>
ויעש להם יהושע שלום ויכרת להם ברית לחיותם וישבעו להם נשיאי העדה:<p dir="rtl">
<span dir="rtl" class="inlineHeader" id="b06_Joshua, פרק ט, טז">טז</span>
ויהי מקצה שלשת ימים אחרי אשר כרתו להם ברית וישמעו כי קרבים הם אליו ובקרבו הם ישבים:<p dir="rtl">
<span dir="rtl" class="inlineHeader" id="b06_Joshua, פרק ט, יז">יז</span>
ויסעו בני ישראל ויבאו אל עריהם ביום השלישי ועריהם גבעון והכפירה ובארות וקרית יערים: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק ט, יח">יח</span>
ולא הכום בני ישראל כי נשבעו להם נשיאי העדה ביהוה אלהי ישראל וילנו כל העדה על הנשיאים:<p dir="rtl">
<span dir="rtl" class="inlineHeader" id="b06_Joshua, פרק ט, יט">יט</span>
ויאמרו כל הנשיאים אל כל העדה אנחנו נשבענו להם ביהוה אלהי ישראל ועתה לא נוכל לנגע בהם:<p dir="rtl">
<span dir="rtl" class="inlineHeader" id="b06_Joshua, פרק ט, כ">כ</span>
זאת נעשה להם והחיה אותם ולא יהיה עלינו קצף על השבועה אשר נשבענו להם:<p dir="rtl">
<span dir="rtl" class="inlineHeader" id="b06_Joshua, פרק ט, כא">כא</span>
ויאמרו אליהם הנשיאים יחיו ויהיו חטבי עצים ושאבי מים לכל העדה כאשר דברו להם הנשיאים:<p dir="rtl">
<span dir="rtl" class="inlineHeader" id="b06_Joshua, פרק ט, כב">כב</span>
ויקרא להם יהושע וידבר אליהם לאמר למה רמיתם אתנו לאמר רחוקים אנחנו מכם מאד ואתם בקרבנו ישבים:<p dir="rtl">
<span dir="rtl" class="inlineHeader" id="b06_Joshua, פרק ט, כג">כג</span>
ועתה ארורים אתם ולא יכרת מכם עבד וחטבי עצים ושאבי מים לבית אלהי:<p dir="rtl">
<span dir="rtl" class="inlineHeader" id="b06_Joshua, פרק ט, כד">כד</span>
ויענו את יהושע ויאמרו כי הגד הגד לעבדיך את אשר צוה יהוה אלהיך את משה עבדו לתת לכם את כל הארץ ולהשמיד את כל ישבי הארץ מפניכם ונירא מאד לנפשתינו מפניכם ונעשה את הדבר הזה:<p dir="rtl">
<span dir="rtl" class="inlineHeader" id="b06_Joshua, פרק ט, כה">כה</span>
ועתה הננו בידך כטוב וכישר בעיניך לעשות לנו עשה:<p dir="rtl">
<span dir="rtl" class="inlineHeader" id="b06_Joshua, פרק ט, כו">כו</span>
ויעש להם כן ויצל אותם מיד בני ישראל ולא הרגום:<p dir="rtl">
<span dir="rtl" class="inlineHeader" id="b06_Joshua, פרק ט, כז">כז</span>
ויתנם יהושע ביום ההוא חטבי עצים ושאבי מים לעדה ולמזבח יהוה עד היום הזה אל המקום אשר יבחר: <B>(פ)</B><p dir="rtl">
<h3 dir="rtl" id="b06_Joshua, פרק י">פרק י</h3><p dir="rtl">
<span dir="rtl" class="inlineHeader" id="b06_Joshua, פרק י, א">א</span>
ויהי כשמע אדני צדק מלך ירושלם כי לכד יהושע את העי ויחרימה כאשר עשה ליריחו ולמלכה כן עשה לעי ולמלכה וכי השלימו ישבי גבעון את ישראל ויהיו בקרבם:<p dir="rtl">
<span dir="rtl" class="inlineHeader" id="b06_Joshua, פרק י, ב">ב</span>
וייראו מאד כי עיר גדולה גבעון כאחת ערי הממלכה וכי היא גדולה מן העי וכל אנשיה גברים:<p dir="rtl">
<span dir="rtl" class="inlineHeader" id="b06_Joshua, פרק י, ג">ג</span>
וישלח אדני צדק מלך ירושלם אל הוהם מלך חברון ואל פראם מלך ירמות ואל יפיע מלך לכיש ואל דביר מלך עגלון לאמר:<p dir="rtl">
<span dir="rtl" class="inlineHeader" id="b06_Joshua, פרק י, ד">ד</span>
עלו אלי ועזרני ונכה את גבעון כי השלימה את יהושע ואת בני ישראל:<p dir="rtl">
<span dir="rtl" class="inlineHeader" id="b06_Joshua, פרק י, ה">ה</span>
ויאספו ויעלו חמשת מלכי האמרי מלך ירושלם מלך חברון מלך ירמות מלך לכיש מלך עגלון הם וכל מחניהם ויחנו על גבעון וילחמו עליה:<p dir="rtl">
<span dir="rtl" class="inlineHeader" id="b06_Joshua, פרק י, ו">ו</span>
וישלחו אנשי גבעון אל יהושע אל המחנה הגלגלה לאמר אל תרף ידיך מעבדיך עלה אלינו מהרה והושיעה לנו ועזרנו כי נקבצו אלינו כל מלכי האמרי ישבי ההר:<p dir="rtl">
<span dir="rtl" class="inlineHeader" id="b06_Joshua, פרק י, ז">ז</span>
ויעל יהושע מן הגלגל הוא וכל עם המלחמה עמו וכל גבורי החיל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, ח">ח</span>
ויאמר יהוה אל יהושע אל תירא מהם כי בידך נתתים לא יעמד איש מהם בפניך: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, ט">ט</span>
ויבא אליהם יהושע פתאם כל הלילה עלה מן הגלגל:<p dir="rtl">
<span dir="rtl" class="inlineHeader" id="b06_Joshua, פרק י, י">י</span>
ויהמם יהוה לפני ישראל ויכם מכה גדולה בגבעון וירדפם דרך מעלה בית חורן ויכם עד עזקה ועד מקדה:<p dir="rtl">
<span dir="rtl" class="inlineHeader" id="b06_Joshua, פרק י, יא">יא</span>
ויהי בנסם מפני ישראל הם במורד בית חורן ויהוה השליך עליהם אבנים גדלות מן השמים עד עזקה וימתו רבים אשר מתו באבני הברד מאשר הרגו בני ישראל בחרב: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק י, יב">יב</span>
אז ידבר יהושע ליהוה ביום תת יהוה את האמרי לפני בני ישראל ויאמר לעיני ישראל שמש בגבעון דום וירח בעמק אילון:<p dir="rtl">
<span dir="rtl" class="inlineHeader" id="b06_Joshua, פרק י, יג">יג</span>
וידם השמש וירח עמד עד יקם גוי איביו הלא היא כתובה על ספר הישר ויעמד השמש בחצי השמים ולא אץ לבוא כיום תמים:<p dir="rtl">
<span dir="rtl" class="inlineHeader" id="b06_Joshua, פרק י, יד">יד</span>
ולא היה כיום ההוא לפניו ואחריו לשמע יהוה בקול איש כי יהוה נלחם לישראל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, טו">טו</span>
וישב יהושע וכל ישראל עמו אל המחנה הגלגלה:<p dir="rtl">
<span dir="rtl" class="inlineHeader" id="b06_Joshua, פרק י, טז">טז</span>
וינסו חמשת המלכים האלה ויחבאו במערה במקדה:<p dir="rtl">
<span dir="rtl" class="inlineHeader" id="b06_Joshua, פרק י, יז">יז</span>
ויגד ליהושע לאמר נמצאו חמשת המלכים נחבאים במערה במקדה:<p dir="rtl">
<span dir="rtl" class="inlineHeader" id="b06_Joshua, פרק י, יח">יח</span>
ויאמר יהושע גלו אבנים גדלות אל פי המערה והפקידו עליה אנשים לשמרם:<p dir="rtl">
<span dir="rtl" class="inlineHeader" id="b06_Joshua, פרק י, יט">יט</span>
ואתם אל תעמדו רדפו אחרי איביכם וזנבתם אותם אל תתנום לבוא אל עריהם כי נתנם יהוה אלהיכם בידכם:<p dir="rtl">
<span dir="rtl" class="inlineHeader" id="b06_Joshua, פרק י, כ">כ</span>
ויהי ככלות יהושע ובני ישראל להכותם מכה גדולה מאד עד תמם והשרידים שרדו מהם ויבאו אל ערי המבצר:<p dir="rtl">
<span dir="rtl" class="inlineHeader" id="b06_Joshua, פרק י, כא">כא</span>
וישבו כל העם אל המחנה אל יהושע מקדה בשלום לא חרץ לבני ישראל לאיש את לשנו:<p dir="rtl">
<span dir="rtl" class="inlineHeader" id="b06_Joshua, פרק י, כב">כב</span>
ויאמר יהושע פתחו את פי המערה והוציאו אלי את חמשת המלכים האלה מן המערה:<p dir="rtl">
<span dir="rtl" class="inlineHeader" id="b06_Joshua, פרק י, כג">כג</span>
ויעשו כן ויציאו אליו את חמשת המלכים האלה מן המערה את מלך ירושלם את מלך חברון את מלך ירמות את מלך לכיש את מלך עגלון:<p dir="rtl">
<span dir="rtl" class="inlineHeader" id="b06_Joshua, פרק י, כד">כד</span>
ויהי כהוציאם את המלכים האלה אל יהושע ויקרא יהושע אל כל איש ישראל ויאמר אל קציני אנשי המלחמה ההלכוא אתו קרבו שימו את רגליכם על צוארי המלכים האלה ויקרבו וישימו את רגליהם על צואריהם:<p dir="rtl">
<span dir="rtl" class="inlineHeader" id="b06_Joshua, פרק י, כה">כה</span>
ויאמר אליהם יהושע אל תיראו ואל תחתו חזקו ואמצו כי ככה יעשה יהוה לכל איביכם אשר אתם נלחמים אותם:<p dir="rtl">
<span dir="rtl" class="inlineHeader" id="b06_Joshua, פרק י, כו">כו</span>
ויכם יהושע אחרי כן וימיתם ויתלם על חמשה עצים ויהיו תלוים על העצים עד הערב:<p dir="rtl">
<span dir="rtl" class="inlineHeader" id="b06_Joshua, פרק י, כז">כז</span>
ויהי לעת בוא השמש צוה יהושע וירידום מעל העצים וישלכם אל המערה אשר נחבאו שם וישמו אבנים גדלות על פי המערה עד עצם היום הזה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, כח">כח</span>
ואת מקדה לכד יהושע ביום ההוא ויכה לפי חרב ואת מלכה החרם אותם ואת כל הנפש אשר בה לא השאיר שריד ויעש למלך מקדה כאשר עשה למלך יריחו:<p dir="rtl">
<span dir="rtl" class="inlineHeader" id="b06_Joshua, פרק י, כט">כט</span>
ויעבר יהושע וכל ישראל עמו ממקדה לבנה וילחם עם לבנה:<p dir="rtl">
<span dir="rtl" class="inlineHeader" id="b06_Joshua, פרק י, ל">ל</span>
ויתן יהוה גם אותה ביד ישראל ואת מלכה ויכה לפי חרב ואת כל הנפש אשר בה לא השאיר בה שריד ויעש למלכה כאשר עשה למלך יריחו: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק י, לא">לא</span>
ויעבר יהושע וכל ישראל עמו מלבנה לכישה ויחן עליה וילחם בה:<p dir="rtl">
<span dir="rtl" class="inlineHeader" id="b06_Joshua, פרק י, לב">לב</span>
ויתן יהוה את לכיש ביד ישראל וילכדה ביום השני ויכה לפי חרב ואת כל הנפש אשר בה ככל אשר עשה ללבנה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, לג">לג</span>
אז עלה הרם מלך גזר לעזר את לכיש ויכהו יהושע ואת עמו עד בלתי השאיר לו שריד:<p dir="rtl">
<span dir="rtl" class="inlineHeader" id="b06_Joshua, פרק י, לד">לד</span>
ויעבר יהושע וכל ישראל עמו מלכיש עגלנה ויחנו עליה וילחמו עליה:<p dir="rtl">
<span dir="rtl" class="inlineHeader" id="b06_Joshua, פרק י, לה">לה</span>
וילכדוה ביום ההוא ויכוה לפי חרב ואת כל הנפש אשר בה ביום ההוא החרים ככל אשר עשה ללכיש: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק י, לו">לו</span>
ויעל יהושע וכל ישראל עמו מעגלונה חברונה וילחמו עליה:<p dir="rtl">
<span dir="rtl" class="inlineHeader" id="b06_Joshua, פרק י, לז">לז</span>
וילכדוה ויכוה לפי חרב ואת מלכה ואת כל עריה ואת כל הנפש אשר בה לא השאיר שריד ככל אשר עשה לעגלון ויחרם אותה ואת כל הנפש אשר בה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק י, לח">לח</span>
וישב יהושע וכל ישראל עמו דברה וילחם עליה:<p dir="rtl">
<span dir="rtl" class="inlineHeader" id="b06_Joshua, פרק י, לט">לט</span>
וילכדה ואת מלכה ואת כל עריה ויכום לפי חרב ויחרימו את כל נפש אשר בה לא השאיר שריד כאשר עשה לחברון כן עשה לדברה ולמלכה וכאשר עשה ללבנה ולמלכה:<p dir="rtl">
<span dir="rtl" class="inlineHeader" id="b06_Joshua, פרק י, מ">מ</span>
ויכה יהושע את כל הארץ ההר והנגב והשפלה והאשדות ואת כל מלכיהם לא השאיר שריד ואת כל הנשמה החרים כאשר צוה יהוה אלהי ישראל:<p dir="rtl">
<span dir="rtl" class="inlineHeader" id="b06_Joshua, פרק י, מא">מא</span>
ויכם יהושע מקדש ברנע ועד עזה ואת כל ארץ גשן ועד גבעון:<p dir="rtl">
<span dir="rtl" class="inlineHeader" id="b06_Joshua, פרק י, מב">מב</span>
ואת כל המלכים האלה ואת ארצם לכד יהושע פעם אחת כי יהוה אלהי ישראל נלחם לישראל:<p dir="rtl">
<span dir="rtl" class="inlineHeader" id="b06_Joshua, פרק י, מג">מג</span>
וישב יהושע וכל ישראל עמו אל המחנה הגלגלה: <B>(פ)</B><p dir="rtl">
<h3 dir="rtl" id="b06_Joshua, פרק יא">פרק יא</h3><p dir="rtl">
<span dir="rtl" class="inlineHeader" id="b06_Joshua, פרק יא, א">א</span>
ויהי כשמע יבין מלך חצור וישלח אל יובב מלך מדון ואל מלך שמרון ואל מלך אכשף:<p dir="rtl">
<span dir="rtl" class="inlineHeader" id="b06_Joshua, פרק יא, ב">ב</span>
ואל המלכים אשר מצפון בהר ובערבה נגב כנרות ובשפלה ובנפות דור מים:<p dir="rtl">
<span dir="rtl" class="inlineHeader" id="b06_Joshua, פרק יא, ג">ג</span>
הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה:<p dir="rtl">
<span dir="rtl" class="inlineHeader" id="b06_Joshua, פרק יא, ד">ד</span>
ויצאו הם וכל מחניהם עמם עם רב כחול אשר על שפת הים לרב וסוס ורכב רב מאד:<p dir="rtl">
<span dir="rtl" class="inlineHeader" id="b06_Joshua, פרק יא, ה">ה</span>
ויועדו כל המלכים האלה ויבאו ויחנו יחדו אל מי מרום להלחם עם ישראל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יא, ו">ו</span>
ויאמר יהוה אל יהושע אל תירא מפניהם כי מחר כעת הזאת אנכי נתן את כלם חללים לפני ישראל את סוסיהם תעקר ואת מרכבתיהם תשרף באש:<p dir="rtl">
<span dir="rtl" class="inlineHeader" id="b06_Joshua, פרק יא, ז">ז</span>
ויבא יהושע וכל עם המלחמה עמו עליהם על מי מרום פתאם ויפלו בהם:<p dir="rtl">
<span dir="rtl" class="inlineHeader" id="b06_Joshua, פרק יא, ח">ח</span>
ויתנם יהוה ביד ישראל ויכום וירדפום עד צידון רבה ועד משרפות מים ועד בקעת מצפה מזרחה ויכם עד בלתי השאיר להם שריד:<p dir="rtl">
<span dir="rtl" class="inlineHeader" id="b06_Joshua, פרק יא, ט">ט</span>
ויעש להם יהושע כאשר אמר לו יהוה את סוסיהם עקר ואת מרכבתיהם שרף באש: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יא, י">י</span>
וישב יהושע בעת ההיא וילכד את חצור ואת מלכה הכה בחרב כי חצור לפנים היא ראש כל הממלכות האלה:<p dir="rtl">
<span dir="rtl" class="inlineHeader" id="b06_Joshua, פרק יא, יא">יא</span>
ויכו את כל הנפש אשר בה לפי חרב החרם לא נותר כל נשמה ואת חצור שרף באש: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יא, יב">יב</span>
ואת כל ערי המלכים האלה ואת כל מלכיהם לכד יהושע ויכם לפי חרב החרים אותם כאשר צוה משה עבד יהוה:<p dir="rtl">
<span dir="rtl" class="inlineHeader" id="b06_Joshua, פרק יא, יג">יג</span>
רק כל הערים העמדות על תלם לא שרפם ישראל זולתי את חצור לבדה שרף יהושע:<p dir="rtl">
<span dir="rtl" class="inlineHeader" id="b06_Joshua, פרק יא, יד">יד</span>
וכל שלל הערים האלה והבהמה בזזו להם בני ישראל רק את כל האדם הכו לפי חרב עד השמדם אותם לא השאירו כל נשמה:<p dir="rtl">
<span dir="rtl" class="inlineHeader" id="b06_Joshua, פרק יא, טו">טו</span>
כאשר צוה יהוה את משה עבדו כן צוה משה את יהושע וכן עשה יהושע לא הסיר דבר מכל אשר צוה יהוה את משה:<p dir="rtl">
<span dir="rtl" class="inlineHeader" id="b06_Joshua, פרק יא, טז">טז</span>
ויקח יהושע את כל הארץ הזאת ההר ואת כל הנגב ואת כל ארץ הגשן ואת השפלה ואת הערבה ואת הר ישראל ושפלתה:<p dir="rtl">
<span dir="rtl" class="inlineHeader" id="b06_Joshua, פרק יא, יז">יז</span>
מן ההר החלק העולה שעיר ועד בעל גד בבקעת הלבנון תחת הר חרמון ואת כל מלכיהם לכד ויכם וימיתם:<p dir="rtl">
<span dir="rtl" class="inlineHeader" id="b06_Joshua, פרק יא, יח">יח</span>
ימים רבים עשה יהושע את כל המלכים האלה מלחמה:<p dir="rtl">
<span dir="rtl" class="inlineHeader" id="b06_Joshua, פרק יא, יט">יט</span>
לא היתה עיר אשר השלימה אל בני ישראל בלתי החוי ישבי גבעון את הכל לקחו במלחמה:<p dir="rtl">
<span dir="rtl" class="inlineHeader" id="b06_Joshua, פרק יא, כ">כ</span>
כי מאת יהוה היתה לחזק את לבם לקראת המלחמה את ישראל למען החרימם לבלתי היות להם תחנה כי למען השמידם כאשר צוה יהוה את משה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יא, כא">כא</span>
ויבא יהושע בעת ההיא ויכרת את הענקים מן ההר מן חברון מן דבר מן ענב ומכל הר יהודה ומכל הר ישראל עם עריהם החרימם יהושע:<p dir="rtl">
<span dir="rtl" class="inlineHeader" id="b06_Joshua, פרק יא, כב">כב</span>
לא נותר ענקים בארץ בני ישראל רק בעזה בגת ובאשדוד נשארו:<p dir="rtl">
<span dir="rtl" class="inlineHeader" id="b06_Joshua, פרק יא, כג">כג</span>
ויקח יהושע את כל הארץ ככל אשר דבר יהוה אל משה ויתנה יהושע לנחלה לישראל כמחלקתם לשבטיהם והארץ שקטה ממלחמה: <B>(פ)</B><p dir="rtl">
<h3 dir="rtl" id="b06_Joshua, פרק יב">פרק יב</h3><p dir="rtl">
<span dir="rtl" class="inlineHeader" id="b06_Joshua, פרק יב, א">א</span>
ואלה מלכי הארץ אשר הכו בני ישראל וירשו את ארצם בעבר הירדן מזרחה השמש מנחל ארנון עד הר חרמון וכל הערבה מזרחה:<p dir="rtl">
<span dir="rtl" class="inlineHeader" id="b06_Joshua, פרק יב, ב">ב</span>
סיחון מלך האמרי היושב בחשבון משל מערוער אשר על שפת נחל ארנון ותוך הנחל וחצי הגלעד ועד יבק הנחל גבול בני עמון:<p dir="rtl">
<span dir="rtl" class="inlineHeader" id="b06_Joshua, פרק יב, ג">ג</span>
והערבה עד ים כנרות מזרחה ועד ים הערבה ים המלח מזרחה דרך בית הישמות ומתימן תחת אשדות הפסגה:<p dir="rtl">
<span dir="rtl" class="inlineHeader" id="b06_Joshua, פרק יב, ד">ד</span>
וגבול עוג מלך הבשן מיתר הרפאים היושב בעשתרות ובאדרעי:<p dir="rtl">
<span dir="rtl" class="inlineHeader" id="b06_Joshua, פרק יב, ה">ה</span>
ומשל בהר חרמון ובסלכה ובכל הבשן עד גבול הגשורי והמעכתי וחצי הגלעד גבול סיחון מלך חשבון:<p dir="rtl">
<span dir="rtl" class="inlineHeader" id="b06_Joshua, פרק יב, ו">ו</span>
משה עבד יהוה ובני ישראל הכום ויתנה משה עבד יהוה ירשה לראובני ולגדי ולחצי שבט המנשה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יב, ז">ז</span>
ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד ההר החלק העלה שעירה ויתנה יהושע לשבטי ישראל ירשה כמחלקתם:<p dir="rtl">
<span dir="rtl" class="inlineHeader" id="b06_Joshua, פרק יב, ח">ח</span>
בהר ובשפלה ובערבה ובאשדות ובמדבר ובנגב החתי האמרי והכנעני הפרזי החוי והיבוסי: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יב, ט">ט</span>
מלך יריחו אחד מלך העי אשר מצד בית אל אחד:<p dir="rtl">
<span dir="rtl" class="inlineHeader" id="b06_Joshua, פרק יב, י">י</span>
מלך ירושלם אחד מלך חברון אחד:<p dir="rtl">
<span dir="rtl" class="inlineHeader" id="b06_Joshua, פרק יב, יא">יא</span>
מלך ירמות אחד מלך לכיש אחד:<p dir="rtl">
<span dir="rtl" class="inlineHeader" id="b06_Joshua, פרק יב, יב">יב</span>
מלך עגלון אחד מלך גזר אחד:<p dir="rtl">
<span dir="rtl" class="inlineHeader" id="b06_Joshua, פרק יב, יג">יג</span>
מלך דבר אחד מלך גדר אחד:<p dir="rtl">
<span dir="rtl" class="inlineHeader" id="b06_Joshua, פרק יב, יד">יד</span>
מלך חרמה אחד מלך ערד אחד:<p dir="rtl">
<span dir="rtl" class="inlineHeader" id="b06_Joshua, פרק יב, טו">טו</span>
מלך לבנה אחד מלך עדלם אחד:<p dir="rtl">
<span dir="rtl" class="inlineHeader" id="b06_Joshua, פרק יב, טז">טז</span>
מלך מקדה אחד מלך בית אל אחד:<p dir="rtl">
<span dir="rtl" class="inlineHeader" id="b06_Joshua, פרק יב, יז">יז</span>
מלך תפוח אחד מלך חפר אחד:<p dir="rtl">
<span dir="rtl" class="inlineHeader" id="b06_Joshua, פרק יב, יח">יח</span>
מלך אפק אחד מלך לשרון אחד:<p dir="rtl">
<span dir="rtl" class="inlineHeader" id="b06_Joshua, פרק יב, יט">יט</span>
מלך מדון אחד מלך חצור אחד:<p dir="rtl">
<span dir="rtl" class="inlineHeader" id="b06_Joshua, פרק יב, כ">כ</span>
מלך שמרון מראון אחד מלך אכשף אחד:<p dir="rtl">
<span dir="rtl" class="inlineHeader" id="b06_Joshua, פרק יב, כא">כא</span>
מלך תענך אחד מלך מגדו אחד:<p dir="rtl">
<span dir="rtl" class="inlineHeader" id="b06_Joshua, פרק יב, כב">כב</span>
מלך קדש אחד מלך יקנעם לכרמל אחד:<p dir="rtl">
<span dir="rtl" class="inlineHeader" id="b06_Joshua, פרק יב, כג">כג</span>
מלך דור לנפת דור אחד מלך גוים לגלגל אחד:<p dir="rtl">
<span dir="rtl" class="inlineHeader" id="b06_Joshua, פרק יב, כד">כד</span>
מלך תרצה אחד כל מלכים שלשים ואחד: <B>(פ)</B><p dir="rtl">
<h3 dir="rtl" id="b06_Joshua, פרק יג">פרק יג</h3><p dir="rtl">
<span dir="rtl" class="inlineHeader" id="b06_Joshua, פרק יג, א">א</span>
ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה מאד לרשתה:<p dir="rtl">
<span dir="rtl" class="inlineHeader" id="b06_Joshua, פרק יג, ב">ב</span>
זאת הארץ הנשארת כל גלילות הפלשתים וכל הגשורי:<p dir="rtl">
<span dir="rtl" class="inlineHeader" id="b06_Joshua, פרק יג, ג">ג</span>
מן השיחור אשר על פני מצרים ועד גבול עקרון צפונה לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים:<p dir="rtl">
<span dir="rtl" class="inlineHeader" id="b06_Joshua, פרק יג, ד">ד</span>
מתימן כל ארץ הכנעני ומערה אשר לצידנים עד אפקה עד גבול האמרי:<p dir="rtl">
<span dir="rtl" class="inlineHeader" id="b06_Joshua, פרק יג, ה">ה</span>
והארץ הגבלי וכל הלבנון מזרח השמש מבעל גד תחת הר חרמון עד לבוא חמת:<p dir="rtl">
<span dir="rtl" class="inlineHeader" id="b06_Joshua, פרק יג, ו">ו</span>
כל ישבי ההר מן הלבנון עד משרפת מים כל צידנים אנכי אורישם מפני בני ישראל רק הפלה לישראל בנחלה כאשר צויתיך:<p dir="rtl">
<span dir="rtl" class="inlineHeader" id="b06_Joshua, פרק יג, ז">ז</span>
ועתה חלק את הארץ הזאת בנחלה לתשעת השבטים וחצי השבט המנשה:<p dir="rtl">
<span dir="rtl" class="inlineHeader" id="b06_Joshua, פרק יג, ח">ח</span>
עמו הראובני והגדי לקחו נחלתם אשר נתן להם משה בעבר הירדן מזרחה כאשר נתן להם משה עבד יהוה:<p dir="rtl">
<span dir="rtl" class="inlineHeader" id="b06_Joshua, פרק יג, ט">ט</span>
מערוער אשר על שפת נחל ארנון והעיר אשר בתוך הנחל וכל המישר מידבא עד דיבון:<p dir="rtl">
<span dir="rtl" class="inlineHeader" id="b06_Joshua, פרק יג, י">י</span>
וכל ערי סיחון מלך האמרי אשר מלך בחשבון עד גבול בני עמון:<p dir="rtl">
<span dir="rtl" class="inlineHeader" id="b06_Joshua, פרק יג, יא">יא</span>
והגלעד וגבול הגשורי והמעכתי וכל הר חרמון וכל הבשן עד סלכה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יג, יב">יב</span>
כל ממלכות עוג בבשן אשר מלך בעשתרות ובאדרעי הוא נשאר מיתר הרפאים ויכם משה וירשם:<p dir="rtl">
<span dir="rtl" class="inlineHeader" id="b06_Joshua, פרק יג, יג">יג</span>
ולא הורישו בני ישראל את הגשורי ואת המעכתי וישב גשור ומעכת בקרב ישראל עד היום הזה:<p dir="rtl">
<span dir="rtl" class="inlineHeader" id="b06_Joshua, פרק יג, יד">יד</span>
רק לשבט הלוי לא נתן נחלה אשי יהוה אלהי ישראל הוא נחלתו כאשר דבר לו: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יג, טו">טו</span>
ויתן משה למטה בני ראובן למשפחתם:<p dir="rtl">
<span dir="rtl" class="inlineHeader" id="b06_Joshua, פרק יג, טז">טז</span>
ויהי להם הגבול מערוער אשר על שפת נחל ארנון והעיר אשר בתוך הנחל וכל המישר על מידבא:<p dir="rtl">
<span dir="rtl" class="inlineHeader" id="b06_Joshua, פרק יג, יז">יז</span>
חשבון וכל עריה אשר במישר דיבון ובמות בעל ובית בעל מעון:<p dir="rtl">
<span dir="rtl" class="inlineHeader" id="b06_Joshua, פרק יג, יח">יח</span>
ויהצה וקדמת ומפעת:<p dir="rtl">
<span dir="rtl" class="inlineHeader" id="b06_Joshua, פרק יג, יט">יט</span>
וקריתים ושבמה וצרת השחר בהר העמק:<p dir="rtl">
<span dir="rtl" class="inlineHeader" id="b06_Joshua, פרק יג, כ">כ</span>
ובית פעור ואשדות הפסגה ובית הישמות:<p dir="rtl">
<span dir="rtl" class="inlineHeader" id="b06_Joshua, פרק יג, כא">כא</span>
וכל ערי המישר וכל ממלכות סיחון מלך האמרי אשר מלך בחשבון אשר הכה משה אתו ואת נשיאי מדין את אוי ואת רקם ואת צור ואת חור ואת רבע נסיכי סיחון ישבי הארץ:<p dir="rtl">
<span dir="rtl" class="inlineHeader" id="b06_Joshua, פרק יג, כב">כב</span>
ואת בלעם בן בעור הקוסם הרגו בני ישראל בחרב אל חלליהם:<p dir="rtl">
<span dir="rtl" class="inlineHeader" id="b06_Joshua, פרק יג, כג">כג</span>
ויהי גבול בני ראובן הירדן וגבול זאת נחלת בני ראובן למשפחתם הערים וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יג, כד">כד</span>
ויתן משה למטה גד לבני גד למשפחתם:<p dir="rtl">
<span dir="rtl" class="inlineHeader" id="b06_Joshua, פרק יג, כה">כה</span>
ויהי להם הגבול יעזר וכל ערי הגלעד וחצי ארץ בני עמון עד ערוער אשר על פני רבה:<p dir="rtl">
<span dir="rtl" class="inlineHeader" id="b06_Joshua, פרק יג, כו">כו</span>
ומחשבון עד רמת המצפה ובטנים וממחנים עד גבול לדבר:<p dir="rtl">
<span dir="rtl" class="inlineHeader" id="b06_Joshua, פרק יג, כז">כז</span>
ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל עד קצה ים כנרת עבר הירדן מזרחה:<p dir="rtl">
<span dir="rtl" class="inlineHeader" id="b06_Joshua, פרק יג, כח">כח</span>
זאת נחלת בני גד למשפחתם הערים וחצריהם:<p dir="rtl">
<span dir="rtl" class="inlineHeader" id="b06_Joshua, פרק יג, כט">כט</span>
ויתן משה לחצי שבט מנשה ויהי לחצי מטה בני מנשה למשפחותם:<p dir="rtl">
<span dir="rtl" class="inlineHeader" id="b06_Joshua, פרק יג, ל">ל</span>
ויהי גבולם ממחנים כל הבשן כל ממלכות עוג מלך הבשן וכל חות יאיר אשר בבשן ששים עיר:<p dir="rtl">
<span dir="rtl" class="inlineHeader" id="b06_Joshua, פרק יג, לא">לא</span>
וחצי הגלעד ועשתרות ואדרעי ערי ממלכות עוג בבשן לבני מכיר בן מנשה לחצי בני מכיר למשפחותם:<p dir="rtl">
<span dir="rtl" class="inlineHeader" id="b06_Joshua, פרק יג, לב">לב</span>
אלה אשר נחל משה בערבות מואב מעבר לירדן יריחו מזרחה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יג, לג">לג</span>
ולשבט הלוי לא נתן משה נחלה יהוה אלהי ישראל הוא נחלתם כאשר דבר להם:<p dir="rtl">
<h3 dir="rtl" id="b06_Joshua, פרק יד">פרק יד</h3><p dir="rtl">
<span dir="rtl" class="inlineHeader" id="b06_Joshua, פרק יד, א">א</span>
ואלה אשר נחלו בני ישראל בארץ כנען אשר נחלו אותם אלעזר הכהן ויהושע בן נון וראשי אבות המטות לבני ישראל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יד, ב">ב</span>
בגורל נחלתם כאשר צוה יהוה ביד משה לתשעת המטות וחצי המטה:<p dir="rtl">
<span dir="rtl" class="inlineHeader" id="b06_Joshua, פרק יד, ג">ג</span>
כי נתן משה נחלת שני המטות וחצי המטה מעבר לירדן וללוים לא נתן נחלה בתוכם:<p dir="rtl">
<span dir="rtl" class="inlineHeader" id="b06_Joshua, פרק יד, ד">ד</span>
כי היו בני יוסף שני מטות מנשה ואפרים ולא נתנו חלק ללוים בארץ כי אם ערים לשבת ומגרשיהם למקניהם ולקנינם:<p dir="rtl">
<span dir="rtl" class="inlineHeader" id="b06_Joshua, פרק יד, ה">ה</span>
כאשר צוה יהוה את משה כן עשו בני ישראל ויחלקו את הארץ: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יד, ו">ו</span>
ויגשו בני יהודה אל יהושע בגלגל ויאמר אליו כלב בן יפנה הקנזי אתה ידעת את הדבר אשר דבר יהוה אל משה איש האלהים על אדותי ועל אדותיך בקדש ברנע:<p dir="rtl">
<span dir="rtl" class="inlineHeader" id="b06_Joshua, פרק יד, ז">ז</span>
בן ארבעים שנה אנכי בשלח משה עבד יהוה אתי מקדש ברנע לרגל את הארץ ואשב אתו דבר כאשר עם לבבי:<p dir="rtl">
<span dir="rtl" class="inlineHeader" id="b06_Joshua, פרק יד, ח">ח</span>
ואחי אשר עלו עמי המסיו את לב העם ואנכי מלאתי אחרי יהוה אלהי:<p dir="rtl">
<span dir="rtl" class="inlineHeader" id="b06_Joshua, פרק יד, ט">ט</span>
וישבע משה ביום ההוא לאמר אם לא הארץ אשר דרכה רגלך בה לך תהיה לנחלה ולבניך עד עולם כי מלאת אחרי יהוה אלהי:<p dir="rtl">
<span dir="rtl" class="inlineHeader" id="b06_Joshua, פרק יד, י">י</span>
ועתה הנה החיה יהוה אותי כאשר דבר זה ארבעים וחמש שנה מאז דבר יהוה את הדבר הזה אל משה אשר הלך ישראל במדבר ועתה הנה אנכי היום בן חמש ושמונים שנה: <B>(פפפ)</B><p dir="rtl">
<span dir="rtl" class="inlineHeader" id="b06_Joshua, פרק יד, יא">יא</span>
עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא:<p dir="rtl">
<span dir="rtl" class="inlineHeader" id="b06_Joshua, פרק יד, יב">יב</span>
ועתה תנה לי את ההר הזה אשר דבר יהוה ביום ההוא כי אתה שמעת ביום ההוא כי ענקים שם וערים גדלות בצרות אולי יהוה אותי והורשתים כאשר דבר יהוה:<p dir="rtl">
<span dir="rtl" class="inlineHeader" id="b06_Joshua, פרק יד, יג">יג</span>
ויברכהו יהושע ויתן את חברון לכלב בן יפנה לנחלה:<p dir="rtl">
<span dir="rtl" class="inlineHeader" id="b06_Joshua, פרק יד, יד">יד</span>
על כן היתה חברון לכלב בן יפנה הקנזי לנחלה עד היום הזה יען אשר מלא אחרי יהוה אלהי ישראל:<p dir="rtl">
<span dir="rtl" class="inlineHeader" id="b06_Joshua, פרק יד, טו">טו</span>
ושם חברון לפנים קרית ארבע האדם הגדול בענקים הוא והארץ שקטה ממלחמה: <B>(פ)</B><p dir="rtl">
<h3 dir="rtl" id="b06_Joshua, פרק טו">פרק טו</h3><p dir="rtl">
<span dir="rtl" class="inlineHeader" id="b06_Joshua, פרק טו, א">א</span>
ויהי הגורל למטה בני יהודה למשפחתם אל גבול אדום מדבר צן נגבה מקצה תימן:<p dir="rtl">
<span dir="rtl" class="inlineHeader" id="b06_Joshua, פרק טו, ב">ב</span>
ויהי להם גבול נגב מקצה ים המלח מן הלשן הפנה נגבה:<p dir="rtl">
<span dir="rtl" class="inlineHeader" id="b06_Joshua, פרק טו, ג">ג</span>
ויצא אל מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה:<p dir="rtl">
<span dir="rtl" class="inlineHeader" id="b06_Joshua, פרק טו, ד">ד</span>
ועבר עצמונה ויצא נחל מצרים והיה תצאות הגבול ימה זה יהיה לכם גבול נגב:<p dir="rtl">
<span dir="rtl" class="inlineHeader" id="b06_Joshua, פרק טו, ה">ה</span>
וגבול קדמה ים המלח עד קצה הירדן וגבול לפאת צפונה מלשון הים מקצה הירדן:<p dir="rtl">
<span dir="rtl" class="inlineHeader" id="b06_Joshua, פרק טו, ו">ו</span>
ועלה הגבול בית חגלה ועבר מצפון לבית הערבה ועלה הגבול אבן בהן בן ראובן:<p dir="rtl">
<span dir="rtl" class="inlineHeader" id="b06_Joshua, פרק טו, ז">ז</span>
ועלה הגבול דברה מעמק עכור וצפונה פנה אל הגלגל אשר נכח למעלה אדמים אשר מנגב לנחל ועבר הגבול אל מי עין שמש והיו תצאתיו אל עין רגל:<p dir="rtl">
<span dir="rtl" class="inlineHeader" id="b06_Joshua, פרק טו, ח">ח</span>
ועלה הגבול גי בן הנם אל כתף היבוסי מנגב היא ירושלם ועלה הגבול אל ראש ההר אשר על פני גי הנם ימה אשר בקצה עמק רפאים צפנה:<p dir="rtl">
<span dir="rtl" class="inlineHeader" id="b06_Joshua, פרק טו, ט">ט</span>
ותאר הגבול מראש ההר אל מעין מי נפתוח ויצא אל ערי הר עפרון ותאר הגבול בעלה היא קרית יערים:<p dir="rtl">
<span dir="rtl" class="inlineHeader" id="b06_Joshua, פרק טו, י">י</span>
ונסב הגבול מבעלה ימה אל הר שעיר ועבר אל כתף הר יערים מצפונה היא כסלון וירד בית שמש ועבר תמנה:<p dir="rtl">
<span dir="rtl" class="inlineHeader" id="b06_Joshua, פרק טו, יא">יא</span>
ויצא הגבול אל כתף עקרון צפונה ותאר הגבול שכרונה ועבר הר הבעלה ויצא יבנאל והיו תצאות הגבול ימה:<p dir="rtl">
<span dir="rtl" class="inlineHeader" id="b06_Joshua, פרק טו, יב">יב</span>
וגבול ים הימה הגדול וגבול זה גבול בני יהודה סביב למשפחתם:<p dir="rtl">
<span dir="rtl" class="inlineHeader" id="b06_Joshua, פרק טו, יג">יג</span>
ולכלב בן יפנה נתן חלק בתוך בני יהודה אל פי יהוה ליהושע את קרית ארבע אבי הענק היא חברון:<p dir="rtl">
<span dir="rtl" class="inlineHeader" id="b06_Joshua, פרק טו, יד">יד</span>
וירש משם כלב את שלושה בני הענק את ששי ואת אחימן ואת תלמי ילידי הענק:<p dir="rtl">
<span dir="rtl" class="inlineHeader" id="b06_Joshua, פרק טו, טו">טו</span>
ויעל משם אל ישבי דבר ושם דבר לפנים קרית ספר:<p dir="rtl">
<span dir="rtl" class="inlineHeader" id="b06_Joshua, פרק טו, טז">טז</span>
ויאמר כלב אשר יכה את קרית ספר ולכדה ונתתי לו את עכסה בתי לאשה:<p dir="rtl">
<span dir="rtl" class="inlineHeader" id="b06_Joshua, פרק טו, יז">יז</span>
וילכדה עתניאל בן קנז אחי כלב ויתן לו את עכסה בתו לאשה:<p dir="rtl">
<span dir="rtl" class="inlineHeader" id="b06_Joshua, פרק טו, יח">יח</span>
ויהי בבואה ותסיתהו לשאול מאת אביה שדה ותצנח מעל החמור ויאמר לה כלב מה לך:<p dir="rtl">
<span dir="rtl" class="inlineHeader" id="b06_Joshua, פרק טו, יט">יט</span>
ותאמר תנה לי ברכה כי ארץ הנגב נתתני ונתתה לי גלת מים ויתן לה את גלת עליות ואת גלת תחתיות: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק טו, כ">כ</span>
זאת נחלת מטה בני יהודה למשפחתם:<p dir="rtl">
<span dir="rtl" class="inlineHeader" id="b06_Joshua, פרק טו, כא">כא</span>
ויהיו הערים מקצה למטה בני יהודה אל גבול אדום בנגבה קבצאל ועדר ויגור:<p dir="rtl">
<span dir="rtl" class="inlineHeader" id="b06_Joshua, פרק טו, כב">כב</span>
וקינה ודימונה ועדעדה:<p dir="rtl">
<span dir="rtl" class="inlineHeader" id="b06_Joshua, פרק טו, כג">כג</span>
וקדש וחצור ויתנן:<p dir="rtl">
<span dir="rtl" class="inlineHeader" id="b06_Joshua, פרק טו, כד">כד</span>
זיף וטלם ובעלות:<p dir="rtl">
<span dir="rtl" class="inlineHeader" id="b06_Joshua, פרק טו, כה">כה</span>
וחצור חדתה וקריות חצרון היא חצור:<p dir="rtl">
<span dir="rtl" class="inlineHeader" id="b06_Joshua, פרק טו, כו">כו</span>
אמם ושמע ומולדה:<p dir="rtl">
<span dir="rtl" class="inlineHeader" id="b06_Joshua, פרק טו, כז">כז</span>
וחצר גדה וחשמון ובית פלט:<p dir="rtl">
<span dir="rtl" class="inlineHeader" id="b06_Joshua, פרק טו, כח">כח</span>
וחצר שועל ובאר שבע ובזיותיה:<p dir="rtl">
<span dir="rtl" class="inlineHeader" id="b06_Joshua, פרק טו, כט">כט</span>
בעלה ועיים ועצם:<p dir="rtl">
<span dir="rtl" class="inlineHeader" id="b06_Joshua, פרק טו, ל">ל</span>
ואלתולד וכסיל וחרמה:<p dir="rtl">
<span dir="rtl" class="inlineHeader" id="b06_Joshua, פרק טו, לא">לא</span>
וצקלג ומדמנה וסנסנה:<p dir="rtl">
<span dir="rtl" class="inlineHeader" id="b06_Joshua, פרק טו, לב">לב</span>
ולבאות ושלחים ועין ורמון כל ערים עשרים ותשע וחצריהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק טו, לג">לג</span>
בשפלה אשתאול וצרעה ואשנה:<p dir="rtl">
<span dir="rtl" class="inlineHeader" id="b06_Joshua, פרק טו, לד">לד</span>
וזנוח ועין גנים תפוח והעינם:<p dir="rtl">
<span dir="rtl" class="inlineHeader" id="b06_Joshua, פרק טו, לה">לה</span>
ירמות ועדלם שוכה ועזקה:<p dir="rtl">
<span dir="rtl" class="inlineHeader" id="b06_Joshua, פרק טו, לו">לו</span>
ושערים ועדיתים והגדרה וגדרתים ערים ארבע עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, לז">לז</span>
צנן וחדשה ומגדל גד:<p dir="rtl">
<span dir="rtl" class="inlineHeader" id="b06_Joshua, פרק טו, לח">לח</span>
ודלען והמצפה ויקתאל:<p dir="rtl">
<span dir="rtl" class="inlineHeader" id="b06_Joshua, פרק טו, לט">לט</span>
לכיש ובצקת ועגלון:<p dir="rtl">
<span dir="rtl" class="inlineHeader" id="b06_Joshua, פרק טו, מ">מ</span>
וכבון ולחמס וכתליש:<p dir="rtl">
<span dir="rtl" class="inlineHeader" id="b06_Joshua, פרק טו, מא">מא</span>
וגדרות בית דגון ונעמה ומקדה ערים שש עשרה וחצריהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק טו, מב">מב</span>
לבנה ועתר ועשן:<p dir="rtl">
<span dir="rtl" class="inlineHeader" id="b06_Joshua, פרק טו, מג">מג</span>
ויפתח ואשנה ונציב:<p dir="rtl">
<span dir="rtl" class="inlineHeader" id="b06_Joshua, פרק טו, מד">מד</span>
וקעילה ואכזיב ומראשה ערים תשע וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, מה">מה</span>
עקרון ובנתיה וחצריה:<p dir="rtl">
<span dir="rtl" class="inlineHeader" id="b06_Joshua, פרק טו, מו">מו</span>
מעקרון וימה כל אשר על יד אשדוד וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, מז">מז</span>
אשדוד בנותיה וחצריה עזה בנותיה וחצריה עד נחל מצרים והים הגבול וגבול: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק טו, מח">מח</span>
ובהר שמיר ויתיר ושוכה:<p dir="rtl">
<span dir="rtl" class="inlineHeader" id="b06_Joshua, פרק טו, מט">מט</span>
ודנה וקרית סנה היא דבר:<p dir="rtl">
<span dir="rtl" class="inlineHeader" id="b06_Joshua, פרק טו, נ">נ</span>
וענב ואשתמה וענים:<p dir="rtl">
<span dir="rtl" class="inlineHeader" id="b06_Joshua, פרק טו, נא">נא</span>
וגשן וחלן וגלה ערים אחת עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, נב">נב</span>
ארב ורומה ואשען:<p dir="rtl">
<span dir="rtl" class="inlineHeader" id="b06_Joshua, פרק טו, נג">נג</span>
וינים ובית תפוח ואפקה:<p dir="rtl">
<span dir="rtl" class="inlineHeader" id="b06_Joshua, פרק טו, נד">נד</span>
וחמטה וקרית ארבע היא חברון וציער ערים תשע וחצריהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק טו, נה">נה</span>
מעון כרמל וזיף ויוטה:<p dir="rtl">
<span dir="rtl" class="inlineHeader" id="b06_Joshua, פרק טו, נו">נו</span>
ויזרעאל ויקדעם וזנוח:<p dir="rtl">
<span dir="rtl" class="inlineHeader" id="b06_Joshua, פרק טו, נז">נז</span>
הקין גבעה ותמנה ערים עשר וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, נח">נח</span>
חלחול בית צור וגדור:<p dir="rtl">
<span dir="rtl" class="inlineHeader" id="b06_Joshua, פרק טו, נט">נט</span>
ומערת ובית ענות ואלתקן ערים שש וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, ס">ס</span>
קרית בעל היא קרית יערים והרבה ערים שתים וחצריהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק טו, סא">סא</span>
במדבר בית הערבה מדין וסככה:<p dir="rtl">
<span dir="rtl" class="inlineHeader" id="b06_Joshua, פרק טו, סב">סב</span>
והנבשן ועיר המלח ועין גדי ערים שש וחצריהן:<p dir="rtl">
<span dir="rtl" class="inlineHeader" id="b06_Joshua, פרק טו, סג">סג</span>
ואת היבוסי יושבי ירושלם לא יוכלו בני יהודה להורישם וישב היבוסי את בני יהודה בירושלם עד היום הזה: <B>(פ)</B><p dir="rtl">
<h3 dir="rtl" id="b06_Joshua, פרק טז">פרק טז</h3><p dir="rtl">
<span dir="rtl" class="inlineHeader" id="b06_Joshua, פרק טז, א">א</span>
ויצא הגורל לבני יוסף מירדן יריחו למי יריחו מזרחה המדבר עלה מיריחו בהר בית אל:<p dir="rtl">
<span dir="rtl" class="inlineHeader" id="b06_Joshua, פרק טז, ב">ב</span>
ויצא מבית אל לוזה ועבר אל גבול הארכי עטרות:<p dir="rtl">
<span dir="rtl" class="inlineHeader" id="b06_Joshua, פרק טז, ג">ג</span>
וירד ימה אל גבול היפלטי עד גבול בית חורן תחתון ועד גזר והיו תצאתו ימה:<p dir="rtl">
<span dir="rtl" class="inlineHeader" id="b06_Joshua, פרק טז, ד">ד</span>
וינחלו בני יוסף מנשה ואפרים:<p dir="rtl">
<span dir="rtl" class="inlineHeader" id="b06_Joshua, פרק טז, ה">ה</span>
ויהי גבול בני אפרים למשפחתם ויהי גבול נחלתם מזרחה עטרות אדר עד בית חורן עליון:<p dir="rtl">
<span dir="rtl" class="inlineHeader" id="b06_Joshua, פרק טז, ו">ו</span>
ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה:<p dir="rtl">
<span dir="rtl" class="inlineHeader" id="b06_Joshua, פרק טז, ז">ז</span>
וירד מינוחה עטרות ונערתה ופגע ביריחו ויצא הירדן:<p dir="rtl">
<span dir="rtl" class="inlineHeader" id="b06_Joshua, פרק טז, ח">ח</span>
מתפוח ילך הגבול ימה נחל קנה והיו תצאתיו הימה זאת נחלת מטה בני אפרים למשפחתם:<p dir="rtl">
<span dir="rtl" class="inlineHeader" id="b06_Joshua, פרק טז, ט">ט</span>
והערים המבדלות לבני אפרים בתוך נחלת בני מנשה כל הערים וחצריהן:<p dir="rtl">
<span dir="rtl" class="inlineHeader" id="b06_Joshua, פרק טז, י">י</span>
ולא הורישו את הכנעני היושב בגזר וישב הכנעני בקרב אפרים עד היום הזה ויהי למס עבד: <B>(פ)</B><p dir="rtl">
<h3 dir="rtl" id="b06_Joshua, פרק יז">פרק יז</h3><p dir="rtl">
<span dir="rtl" class="inlineHeader" id="b06_Joshua, פרק יז, א">א</span>
ויהי הגורל למטה מנשה כי הוא בכור יוסף למכיר בכור מנשה אבי הגלעד כי הוא היה איש מלחמה ויהי לו הגלעד והבשן:<p dir="rtl">
<span dir="rtl" class="inlineHeader" id="b06_Joshua, פרק יז, ב">ב</span>
ויהי לבני מנשה הנותרים למשפחתם לבני אביעזר ולבני חלק ולבני אשריאל ולבני שכם ולבני חפר ולבני שמידע אלה בני מנשה בן יוסף הזכרים למשפחתם:<p dir="rtl">
<span dir="rtl" class="inlineHeader" id="b06_Joshua, פרק יז, ג">ג</span>
ולצלפחד בן חפר בן גלעד בן מכיר בן מנשה לא היו לו בנים כי אם בנות ואלה שמות בנתיו מחלה ונעה חגלה מלכה ותרצה:<p dir="rtl">
<span dir="rtl" class="inlineHeader" id="b06_Joshua, פרק יז, ד">ד</span>
ותקרבנה לפני אלעזר הכהן ולפני יהושע בן נון ולפני הנשיאים לאמר יהוה צוה את משה לתת לנו נחלה בתוך אחינו ויתן להם אל פי יהוה נחלה בתוך אחי אביהן:<p dir="rtl">
<span dir="rtl" class="inlineHeader" id="b06_Joshua, פרק יז, ה">ה</span>
ויפלו חבלי מנשה עשרה לבד מארץ הגלעד והבשן אשר מעבר לירדן:<p dir="rtl">
<span dir="rtl" class="inlineHeader" id="b06_Joshua, פרק יז, ו">ו</span>
כי בנות מנשה נחלו נחלה בתוך בניו וארץ הגלעד היתה לבני מנשה הנותרים:<p dir="rtl">
<span dir="rtl" class="inlineHeader" id="b06_Joshua, פרק יז, ז">ז</span>
ויהי גבול מנשה מאשר המכמתת אשר על פני שכם והלך הגבול אל הימין אל ישבי עין תפוח:<p dir="rtl">
<span dir="rtl" class="inlineHeader" id="b06_Joshua, פרק יז, ח">ח</span>
למנשה היתה ארץ תפוח ותפוח אל גבול מנשה לבני אפרים:<p dir="rtl">
<span dir="rtl" class="inlineHeader" id="b06_Joshua, פרק יז, ט">ט</span>
וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה:<p dir="rtl">
<span dir="rtl" class="inlineHeader" id="b06_Joshua, פרק יז, י">י</span>
נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח:<p dir="rtl">
<span dir="rtl" class="inlineHeader" id="b06_Joshua, פרק יז, יא">יא</span>
ויהי למנשה ביששכר ובאשר בית שאן ובנותיה ויבלעם ובנותיה ואת ישבי דאר ובנותיה וישבי עין דר ובנתיה וישבי תענך ובנתיה וישבי מגדו ובנותיה שלשת הנפת:<p dir="rtl">
<span dir="rtl" class="inlineHeader" id="b06_Joshua, פרק יז, יב">יב</span>
ולא יכלו בני מנשה להוריש את הערים האלה ויואל הכנעני לשבת בארץ הזאת:<p dir="rtl">
<span dir="rtl" class="inlineHeader" id="b06_Joshua, פרק יז, יג">יג</span>
ויהי כי חזקו בני ישראל ויתנו את הכנעני למס והורש לא הורישו: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק יז, יד">יד</span>
וידברו בני יוסף את יהושע לאמר מדוע נתתה לי נחלה גורל אחד וחבל אחד ואני עם רב עד אשר עד כה ברכני יהוה:<p dir="rtl">
<span dir="rtl" class="inlineHeader" id="b06_Joshua, פרק יז, טו">טו</span>
ויאמר אליהם יהושע אם עם רב אתה עלה לך היערה ובראת לך שם בארץ הפרזי והרפאים כי אץ לך הר אפרים:<p dir="rtl">
<span dir="rtl" class="inlineHeader" id="b06_Joshua, פרק יז, טז">טז</span>
ויאמרו בני יוסף לא ימצא לנו ההר ורכב ברזל בכל הכנעני הישב בארץ העמק לאשר בבית שאן ובנותיה ולאשר בעמק יזרעאל:<p dir="rtl">
<span dir="rtl" class="inlineHeader" id="b06_Joshua, פרק יז, יז">יז</span>
ויאמר יהושע אל בית יוסף לאפרים ולמנשה לאמר עם רב אתה וכח גדול לך לא יהיה לך גורל אחד:<p dir="rtl">
<span dir="rtl" class="inlineHeader" id="b06_Joshua, פרק יז, יח">יח</span>
כי הר יהיה לך כי יער הוא ובראתו והיה לך תצאתיו כי תוריש את הכנעני כי רכב ברזל לו כי חזק הוא: <B>(פ)</B><p dir="rtl">
<h3 dir="rtl" id="b06_Joshua, פרק יח">פרק יח</h3><p dir="rtl">
<span dir="rtl" class="inlineHeader" id="b06_Joshua, פרק יח, א">א</span>
ויקהלו כל עדת בני ישראל שלה וישכינו שם את אהל מועד והארץ נכבשה לפניהם:<p dir="rtl">
<span dir="rtl" class="inlineHeader" id="b06_Joshua, פרק יח, ב">ב</span>
ויותרו בבני ישראל אשר לא חלקו את נחלתם שבעה שבטים:<p dir="rtl">
<span dir="rtl" class="inlineHeader" id="b06_Joshua, פרק יח, ג">ג</span>
ויאמר יהושע אל בני ישראל עד אנה אתם מתרפים לבוא לרשת את הארץ אשר נתן לכם יהוה אלהי אבותיכם:<p dir="rtl">
<span dir="rtl" class="inlineHeader" id="b06_Joshua, פרק יח, ד">ד</span>
הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם ויבאו אלי:<p dir="rtl">
<span dir="rtl" class="inlineHeader" id="b06_Joshua, פרק יח, ה">ה</span>
והתחלקו אתה לשבעה חלקים יהודה יעמד על גבולו מנגב ובית יוסף יעמדו על גבולם מצפון:<p dir="rtl">
<span dir="rtl" class="inlineHeader" id="b06_Joshua, פרק יח, ו">ו</span>
ואתם תכתבו את הארץ שבעה חלקים והבאתם אלי הנה ויריתי לכם גורל פה לפני יהוה אלהינו:<p dir="rtl">
<span dir="rtl" class="inlineHeader" id="b06_Joshua, פרק יח, ז">ז</span>
כי אין חלק ללוים בקרבכם כי כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה:<p dir="rtl">
<span dir="rtl" class="inlineHeader" id="b06_Joshua, פרק יח, ח">ח</span>
ויקמו האנשים וילכו ויצו יהושע את ההלכים לכתב את הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה:<p dir="rtl">
<span dir="rtl" class="inlineHeader" id="b06_Joshua, פרק יח, ט">ט</span>
וילכו האנשים ויעברו בארץ ויכתבוה לערים לשבעה חלקים על ספר ויבאו אל יהושע אל המחנה שלה:<p dir="rtl">
<span dir="rtl" class="inlineHeader" id="b06_Joshua, פרק יח, י">י</span>
וישלך להם יהושע גורל בשלה לפני יהוה ויחלק שם יהושע את הארץ לבני ישראל כמחלקתם: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יח, יא">יא</span>
ויעל גורל מטה בני בנימן למשפחתם ויצא גבול גורלם בין בני יהודה ובין בני יוסף:<p dir="rtl">
<span dir="rtl" class="inlineHeader" id="b06_Joshua, פרק יח, יב">יב</span>
ויהי להם הגבול לפאת צפונה מן הירדן ועלה הגבול אל כתף יריחו מצפון ועלה בהר ימה והיה תצאתיו מדברה בית און:<p dir="rtl">
<span dir="rtl" class="inlineHeader" id="b06_Joshua, פרק יח, יג">יג</span>
ועבר משם הגבול לוזה אל כתף לוזה נגבה היא בית אל וירד הגבול עטרות אדר על ההר אשר מנגב לבית חרון תחתון:<p dir="rtl">
<span dir="rtl" class="inlineHeader" id="b06_Joshua, פרק יח, יד">יד</span>
ותאר הגבול ונסב לפאת ים נגבה מן ההר אשר על פני בית חרון נגבה והיה תצאתיו אל קרית בעל היא קרית יערים עיר בני יהודה זאת פאת ים:<p dir="rtl">
<span dir="rtl" class="inlineHeader" id="b06_Joshua, פרק יח, טו">טו</span>
ופאת נגבה מקצה קרית יערים ויצא הגבול ימה ויצא אל מעין מי נפתוח:<p dir="rtl">
<span dir="rtl" class="inlineHeader" id="b06_Joshua, פרק יח, טז">טז</span>
וירד הגבול אל קצה ההר אשר על פני גי בן הנם אשר בעמק רפאים צפונה וירד גי הנם אל כתף היבוסי נגבה וירד עין רגל:<p dir="rtl">
<span dir="rtl" class="inlineHeader" id="b06_Joshua, פרק יח, יז">יז</span>
ותאר מצפון ויצא עין שמש ויצא אל גלילות אשר נכח מעלה אדמים וירד אבן בהן בן ראובן:<p dir="rtl">
<span dir="rtl" class="inlineHeader" id="b06_Joshua, פרק יח, יח">יח</span>
ועבר אל כתף מול הערבה צפונה וירד הערבתה:<p dir="rtl">
<span dir="rtl" class="inlineHeader" id="b06_Joshua, פרק יח, יט">יט</span>
ועבר הגבול אל כתף בית חגלה צפונה והיה תצאותיו הגבול אל לשון ים המלח צפונה אל קצה הירדן נגבה זה גבול נגב:<p dir="rtl">
<span dir="rtl" class="inlineHeader" id="b06_Joshua, פרק יח, כ">כ</span>
והירדן יגבל אתו לפאת קדמה זאת נחלת בני בנימן לגבולתיה סביב למשפחתם:<p dir="rtl">
<span dir="rtl" class="inlineHeader" id="b06_Joshua, פרק יח, כא">כא</span>
והיו הערים למטה בני בנימן למשפחותיהם יריחו ובית חגלה ועמק קציץ:<p dir="rtl">
<span dir="rtl" class="inlineHeader" id="b06_Joshua, פרק יח, כב">כב</span>
ובית הערבה וצמרים ובית אל:<p dir="rtl">
<span dir="rtl" class="inlineHeader" id="b06_Joshua, פרק יח, כג">כג</span>
והעוים והפרה ועפרה:<p dir="rtl">
<span dir="rtl" class="inlineHeader" id="b06_Joshua, פרק יח, כד">כד</span>
וכפר העמני והעפני וגבע ערים שתים עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק יח, כה">כה</span>
גבעון והרמה ובארות:<p dir="rtl">
<span dir="rtl" class="inlineHeader" id="b06_Joshua, פרק יח, כו">כו</span>
והמצפה והכפירה והמצה:<p dir="rtl">
<span dir="rtl" class="inlineHeader" id="b06_Joshua, פרק יח, כז">כז</span>
ורקם וירפאל ותראלה:<p dir="rtl">
<span dir="rtl" class="inlineHeader" id="b06_Joshua, פרק יח, כח">כח</span>
וצלע האלף והיבוסי היא ירושלם גבעת קרית ערים ארבע עשרה וחצריהן זאת נחלת בני בנימן למשפחתם: <B>(פ)</B><p dir="rtl">
<h3 dir="rtl" id="b06_Joshua, פרק יט">פרק יט</h3><p dir="rtl">
<span dir="rtl" class="inlineHeader" id="b06_Joshua, פרק יט, א">א</span>
ויצא הגורל השני לשמעון למטה בני שמעון למשפחותם ויהי נחלתם בתוך נחלת בני יהודה:<p dir="rtl">
<span dir="rtl" class="inlineHeader" id="b06_Joshua, פרק יט, ב">ב</span>
ויהי להם בנחלתם באר שבע ושבע ומולדה:<p dir="rtl">
<span dir="rtl" class="inlineHeader" id="b06_Joshua, פרק יט, ג">ג</span>
וחצר שועל ובלה ועצם:<p dir="rtl">
<span dir="rtl" class="inlineHeader" id="b06_Joshua, פרק יט, ד">ד</span>
ואלתולד ובתול וחרמה:<p dir="rtl">
<span dir="rtl" class="inlineHeader" id="b06_Joshua, פרק יט, ה">ה</span>
וצקלג ובית המרכבות וחצר סוסה:<p dir="rtl">
<span dir="rtl" class="inlineHeader" id="b06_Joshua, פרק יט, ו">ו</span>
ובית לבאות ושרוחן ערים שלש עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, ז">ז</span>
עין רמון ועתר ועשן ערים ארבע וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, ח">ח</span>
וכל החצרים אשר סביבות הערים האלה עד בעלת באר ראמת נגב זאת נחלת מטה בני שמעון למשפחתם:<p dir="rtl">
<span dir="rtl" class="inlineHeader" id="b06_Joshua, פרק יט, ט">ט</span>
מחבל בני יהודה נחלת בני שמעון כי היה חלק בני יהודה רב מהם וינחלו בני שמעון בתוך נחלתם: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, י">י</span>
ויעל הגורל השלישי לבני זבולן למשפחתם ויהי גבול נחלתם עד שריד:<p dir="rtl">
<span dir="rtl" class="inlineHeader" id="b06_Joshua, פרק יט, יא">יא</span>
ועלה גבולם לימה ומרעלה ופגע בדבשת ופגע אל הנחל אשר על פני יקנעם:<p dir="rtl">
<span dir="rtl" class="inlineHeader" id="b06_Joshua, פרק יט, יב">יב</span>
ושב משריד קדמה מזרח השמש על גבול כסלת תבר ויצא אל הדברת ועלה יפיע:<p dir="rtl">
<span dir="rtl" class="inlineHeader" id="b06_Joshua, פרק יט, יג">יג</span>
ומשם עבר קדמה מזרחה גתה חפר עתה קצין ויצא רמון המתאר הנעה:<p dir="rtl">
<span dir="rtl" class="inlineHeader" id="b06_Joshua, פרק יט, יד">יד</span>
ונסב אתו הגבול מצפון חנתן והיו תצאתיו גי יפתח אל:<p dir="rtl">
<span dir="rtl" class="inlineHeader" id="b06_Joshua, פרק יט, טו">טו</span>
וקטת ונהלל ושמרון וידאלה ובית לחם ערים שתים עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, טז">טז</span>
זאת נחלת בני זבולן למשפחותם הערים האלה וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, יז">יז</span>
ליששכר יצא הגורל הרביעי לבני יששכר למשפחותם:<p dir="rtl">
<span dir="rtl" class="inlineHeader" id="b06_Joshua, פרק יט, יח">יח</span>
ויהי גבולם יזרעאלה והכסולת ושונם:<p dir="rtl">
<span dir="rtl" class="inlineHeader" id="b06_Joshua, פרק יט, יט">יט</span>
וחפרים ושיאן ואנחרת:<p dir="rtl">
<span dir="rtl" class="inlineHeader" id="b06_Joshua, פרק יט, כ">כ</span>
והרבית וקשיון ואבץ:<p dir="rtl">
<span dir="rtl" class="inlineHeader" id="b06_Joshua, פרק יט, כא">כא</span>
ורמת ועין גנים ועין חדה ובית פצץ:<p dir="rtl">
<span dir="rtl" class="inlineHeader" id="b06_Joshua, פרק יט, כב">כב</span>
ופגע הגבול בתבור ושחצומה ובית שמש והיו תצאות גבולם הירדן ערים שש עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, כג">כג</span>
זאת נחלת מטה בני יששכר למשפחתם הערים וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, כד">כד</span>
ויצא הגורל החמישי למטה בני אשר למשפחותם:<p dir="rtl">
<span dir="rtl" class="inlineHeader" id="b06_Joshua, פרק יט, כה">כה</span>
ויהי גבולם חלקת וחלי ובטן ואכשף:<p dir="rtl">
<span dir="rtl" class="inlineHeader" id="b06_Joshua, פרק יט, כו">כו</span>
ואלמלך ועמעד ומשאל ופגע בכרמל הימה ובשיחור לבנת:<p dir="rtl">
<span dir="rtl" class="inlineHeader" id="b06_Joshua, פרק יט, כז">כז</span>
ושב מזרח השמש בית דגן ופגע בזבלון ובגי יפתח אל צפונה בית העמק ונעיאל ויצא אל כבול משמאל:<p dir="rtl">
<span dir="rtl" class="inlineHeader" id="b06_Joshua, פרק יט, כח">כח</span>
ועברן ורחב וחמון וקנה עד צידון רבה:<p dir="rtl">
<span dir="rtl" class="inlineHeader" id="b06_Joshua, פרק יט, כט">כט</span>
ושב הגבול הרמה ועד עיר מבצר צר ושב הגבול חסה ויהיו תצאתיו הימה מחבל אכזיבה:<p dir="rtl">
<span dir="rtl" class="inlineHeader" id="b06_Joshua, פרק יט, ל">ל</span>
ועמה ואפק ורחב ערים עשרים ושתים וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, לא">לא</span>
זאת נחלת מטה בני אשר למשפחתם הערים האלה וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, לב">לב</span>
לבני נפתלי יצא הגורל הששי לבני נפתלי למשפחתם:<p dir="rtl">
<span dir="rtl" class="inlineHeader" id="b06_Joshua, פרק יט, לג">לג</span>
ויהי גבולם מחלף מאלון בצעננים ואדמי הנקב ויבנאל עד לקום ויהי תצאתיו הירדן:<p dir="rtl">
<span dir="rtl" class="inlineHeader" id="b06_Joshua, פרק יט, לד">לד</span>
ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש:<p dir="rtl">
<span dir="rtl" class="inlineHeader" id="b06_Joshua, פרק יט, לה">לה</span>
וערי מבצר הצדים צר וחמת רקת וכנרת:<p dir="rtl">
<span dir="rtl" class="inlineHeader" id="b06_Joshua, פרק יט, לו">לו</span>
ואדמה והרמה וחצור:<p dir="rtl">
<span dir="rtl" class="inlineHeader" id="b06_Joshua, פרק יט, לז">לז</span>
וקדש ואדרעי ועין חצור:<p dir="rtl">
<span dir="rtl" class="inlineHeader" id="b06_Joshua, פרק יט, לח">לח</span>
ויראון ומגדל אל חרם ובית ענת ובית שמש ערים תשע עשרה וחצריהן:<p dir="rtl">
<span dir="rtl" class="inlineHeader" id="b06_Joshua, פרק יט, לט">לט</span>
זאת נחלת מטה בני נפתלי למשפחתם הערים וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, מ">מ</span>
למטה בני דן למשפחתם יצא הגורל השביעי:<p dir="rtl">
<span dir="rtl" class="inlineHeader" id="b06_Joshua, פרק יט, מא">מא</span>
ויהי גבול נחלתם צרעה ואשתאול ועיר שמש:<p dir="rtl">
<span dir="rtl" class="inlineHeader" id="b06_Joshua, פרק יט, מב">מב</span>
ושעלבין ואילון ויתלה:<p dir="rtl">
<span dir="rtl" class="inlineHeader" id="b06_Joshua, פרק יט, מג">מג</span>
ואילון ותמנתה ועקרון:<p dir="rtl">
<span dir="rtl" class="inlineHeader" id="b06_Joshua, פרק יט, מד">מד</span>
ואלתקה וגבתון ובעלת:<p dir="rtl">
<span dir="rtl" class="inlineHeader" id="b06_Joshua, פרק יט, מה">מה</span>
ויהד ובני ברק וגת רמון:<p dir="rtl">
<span dir="rtl" class="inlineHeader" id="b06_Joshua, פרק יט, מו">מו</span>
ומי הירקון והרקון עם הגבול מול יפו:<p dir="rtl">
<span dir="rtl" class="inlineHeader" id="b06_Joshua, פרק יט, מז">מז</span>
ויצא גבול בני דן מהם ויעלו בני דן וילחמו עם לשם וילכדו אותה ויכו אותה לפי חרב וירשו אותה וישבו בה ויקראו ללשם דן כשם דן אביהם:<p dir="rtl">
<span dir="rtl" class="inlineHeader" id="b06_Joshua, פרק יט, מח">מח</span>
זאת נחלת מטה בני דן למשפחתם הערים האלה וחצריהן: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק יט, מט">מט</span>
ויכלו לנחל את הארץ לגבולתיה ויתנו בני ישראל נחלה ליהושע בן נון בתוכם:<p dir="rtl">
<span dir="rtl" class="inlineHeader" id="b06_Joshua, פרק יט, נ">נ</span>
על פי יהוה נתנו לו את העיר אשר שאל את תמנת סרח בהר אפרים ויבנה את העיר וישב בה:<p dir="rtl">
<span dir="rtl" class="inlineHeader" id="b06_Joshua, פרק יט, נא">נא</span>
אלה הנחלת אשר נחלו אלעזר הכהן ויהושע בן נון וראשי האבות למטות בני ישראל בגורל בשלה לפני יהוה פתח אהל מועד ויכלו מחלק את הארץ: <B>(פ)</B><p dir="rtl">
<h3 dir="rtl" id="b06_Joshua, פרק כ">פרק כ</h3><p dir="rtl">
<span dir="rtl" class="inlineHeader" id="b06_Joshua, פרק כ, א">א</span>
וידבר יהוה אל יהושע לאמר:<p dir="rtl">
<span dir="rtl" class="inlineHeader" id="b06_Joshua, פרק כ, ב">ב</span>
דבר אל בני ישראל לאמר תנו לכם את ערי המקלט אשר דברתי אליכם ביד משה:<p dir="rtl">
<span dir="rtl" class="inlineHeader" id="b06_Joshua, פרק כ, ג">ג</span>
לנוס שמה רוצח מכה נפש בשגגה בבלי דעת והיו לכם למקלט מגאל הדם:<p dir="rtl">
<span dir="rtl" class="inlineHeader" id="b06_Joshua, פרק כ, ד">ד</span>
ונס אל אחת מהערים האלה ועמד פתח שער העיר ודבר באזני זקני העיר ההיא את דבריו ואספו אתו העירה אליהם ונתנו לו מקום וישב עמם:<p dir="rtl">
<span dir="rtl" class="inlineHeader" id="b06_Joshua, פרק כ, ה">ה</span>
וכי ירדף גאל הדם אחריו ולא יסגרו את הרצח בידו כי בבלי דעת הכה את רעהו ולא שנא הוא לו מתמול שלשום:<p dir="rtl">
<span dir="rtl" class="inlineHeader" id="b06_Joshua, פרק כ, ו">ו</span>
וישב בעיר ההיא עד עמדו לפני העדה למשפט עד מות הכהן הגדול אשר יהיה בימים ההם אז ישוב הרוצח ובא אל עירו ואל ביתו אל העיר אשר נס משם:<p dir="rtl">
<span dir="rtl" class="inlineHeader" id="b06_Joshua, פרק כ, ז">ז</span>
ויקדשו את קדש בגליל בהר נפתלי ואת שכם בהר אפרים ואת קרית ארבע היא חברון בהר יהודה:<p dir="rtl">
<span dir="rtl" class="inlineHeader" id="b06_Joshua, פרק כ, ח">ח</span>
ומעבר לירדן יריחו מזרחה נתנו את בצר במדבר במישר ממטה ראובן ואת ראמת בגלעד ממטה גד ואת גלון בבשן ממטה מנשה:<p dir="rtl">
<span dir="rtl" class="inlineHeader" id="b06_Joshua, פרק כ, ט">ט</span>
אלה היו ערי המועדה לכל בני ישראל ולגר הגר בתוכם לנוס שמה כל מכה נפש בשגגה ולא ימות ביד גאל הדם עד עמדו לפני העדה: <B>(פ)</B><p dir="rtl">
<h3 dir="rtl" id="b06_Joshua, פרק כא">פרק כא</h3><p dir="rtl">
<span dir="rtl" class="inlineHeader" id="b06_Joshua, פרק כא, א">א</span>
ויגשו ראשי אבות הלוים אל אלעזר הכהן ואל יהושע בן נון ואל ראשי אבות המטות לבני ישראל:<p dir="rtl">
<span dir="rtl" class="inlineHeader" id="b06_Joshua, פרק כא, ב">ב</span>
וידברו אליהם בשלה בארץ כנען לאמר יהוה צוה ביד משה לתת לנו ערים לשבת ומגרשיהן לבהמתנו:<p dir="rtl">
<span dir="rtl" class="inlineHeader" id="b06_Joshua, פרק כא, ג">ג</span>
ויתנו בני ישראל ללוים מנחלתם אל פי יהוה את הערים האלה ואת מגרשיהן:<p dir="rtl">
<span dir="rtl" class="inlineHeader" id="b06_Joshua, פרק כא, ד">ד</span>
ויצא הגורל למשפחת הקהתי ויהי לבני אהרן הכהן מן הלוים ממטה יהודה וממטה השמעני וממטה בנימן בגורל ערים שלש עשרה:<p dir="rtl">
<span dir="rtl" class="inlineHeader" id="b06_Joshua, פרק כא, ה">ה</span>
ולבני קהת הנותרים ממשפחת מטה אפרים וממטה דן ומחצי מטה מנשה בגורל ערים עשר: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, ו">ו</span>
ולבני גרשון ממשפחות מטה יששכר וממטה אשר וממטה נפתלי ומחצי מטה מנשה בבשן בגורל ערים שלש עשרה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, ז">ז</span>
לבני מררי למשפחתם ממטה ראובן וממטה גד וממטה זבולן ערים שתים עשרה:<p dir="rtl">
<span dir="rtl" class="inlineHeader" id="b06_Joshua, פרק כא, ח">ח</span>
ויתנו בני ישראל ללוים את הערים האלה ואת מגרשיהן כאשר צוה יהוה ביד משה בגורל: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כא, ט">ט</span>
ויתנו ממטה בני יהודה וממטה בני שמעון את הערים האלה אשר יקרא אתהן בשם:<p dir="rtl">
<span dir="rtl" class="inlineHeader" id="b06_Joshua, פרק כא, י">י</span>
ויהי לבני אהרן ממשפחות הקהתי מבני לוי כי להם היה הגורל ריאשנה:<p dir="rtl">
<span dir="rtl" class="inlineHeader" id="b06_Joshua, פרק כא, יא">יא</span>
ויתנו להם את קרית ארבע אבי הענוק היא חברון בהר יהודה ואת מגרשה סביבתיה:<p dir="rtl">
<span dir="rtl" class="inlineHeader" id="b06_Joshua, פרק כא, יב">יב</span>
ואת שדה העיר ואת חצריה נתנו לכלב בן יפנה באחזתו: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, יג">יג</span>
ולבני אהרן הכהן נתנו את עיר מקלט הרצח את חברון ואת מגרשה ואת לבנה ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, יד">יד</span>
ואת יתר ואת מגרשה ואת אשתמע ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, טו">טו</span>
ואת חלן ואת מגרשה ואת דבר ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, טז">טז</span>
ואת עין ואת מגרשה ואת יטה ואת מגרשה את בית שמש ואת מגרשה ערים תשע מאת שני השבטים האלה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כא, יז">יז</span>
וממטה בנימן את גבעון ואת מגרשה את גבע ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, יח">יח</span>
את ענתות ואת מגרשה ואת עלמון ואת מגרשה ערים ארבע:<p dir="rtl">
<span dir="rtl" class="inlineHeader" id="b06_Joshua, פרק כא, יט">יט</span>
כל ערי בני אהרן הכהנים שלש עשרה ערים ומגרשיהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, כ">כ</span>
ולמשפחות בני קהת הלוים הנותרים מבני קהת ויהי ערי גורלם ממטה אפרים:<p dir="rtl">
<span dir="rtl" class="inlineHeader" id="b06_Joshua, פרק כא, כא">כא</span>
ויתנו להם את עיר מקלט הרצח את שכם ואת מגרשה בהר אפרים ואת גזר ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, כב">כב</span>
ואת קבצים ואת מגרשה ואת בית חורן ואת מגרשה ערים ארבע: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, כג">כג</span>
וממטה דן את אלתקא ואת מגרשה את גבתון ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, כד">כד</span>
את אילון ואת מגרשה את גת רמון ואת מגרשה ערים ארבע: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, כה">כה</span>
וממחצית מטה מנשה את תענך ואת מגרשה ואת גת רמון ואת מגרשה ערים שתים:<p dir="rtl">
<span dir="rtl" class="inlineHeader" id="b06_Joshua, פרק כא, כו">כו</span>
כל ערים עשר ומגרשיהן למשפחות בני קהת הנותרים: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, כז">כז</span>
ולבני גרשון ממשפחת הלוים מחצי מטה מנשה את עיר מקלט הרצח את גלון בבשן ואת מגרשה ואת בעשתרה ואת מגרשה ערים שתים: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, כח">כח</span>
וממטה יששכר את קשיון ואת מגרשה את דברת ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, כט">כט</span>
את ירמות ואת מגרשה את עין גנים ואת מגרשה ערים ארבע: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, ל">ל</span>
וממטה אשר את משאל ואת מגרשה את עבדון ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, לא">לא</span>
את חלקת ואת מגרשה ואת רחב ואת מגרשה ערים ארבע: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, לב">לב</span>
וממטה נפתלי את עיר מקלט הרצח את קדש בגליל ואת מגרשה ואת חמת דאר ואת מגרשה ואת קרתן ואת מגרשה ערים שלש:<p dir="rtl">
<span dir="rtl" class="inlineHeader" id="b06_Joshua, פרק כא, לג">לג</span>
כל ערי הגרשני למשפחתם שלש עשרה עיר ומגרשיהן: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, לד">לד</span>
ולמשפחות בני מררי הלוים הנותרים מאת מטה זבולן את יקנעם ואת מגרשה את קרתה ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, לה">לה</span>
את דמנה ואת מגרשה את נהלל ואת מגרשה ערים ארבע:<p dir="rtl">
<span dir="rtl" class="inlineHeader" id="b06_Joshua, פרק כא, לו">לו</span>
וממטה ראובן את בצר ואת מגרשה ואת יהצה ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, לז">לז</span>
את קדמות ואת מגרשה ואת מיפעת ואת מגרשה ערים ארבע:<p dir="rtl">
<span dir="rtl" class="inlineHeader" id="b06_Joshua, פרק כא, לח">לח</span>
וממטה גד את עיר מקלט הרצח את רמת בגלעד ואת מגרשה ואת מחנים ואת מגרשה:<p dir="rtl">
<span dir="rtl" class="inlineHeader" id="b06_Joshua, פרק כא, לט">לט</span>
את חשבון ואת מגרשה את יעזר ואת מגרשה כל ערים ארבע:<p dir="rtl">
<span dir="rtl" class="inlineHeader" id="b06_Joshua, פרק כא, מ">מ</span>
כל הערים לבני מררי למשפחתם הנותרים ממשפחות הלוים ויהי גורלם ערים שתים עשרה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כא, מא">מא</span>
כל ערי הלוים בתוך אחזת בני ישראל ערים ארבעים ושמנה ומגרשיהן:<p dir="rtl">
<span dir="rtl" class="inlineHeader" id="b06_Joshua, פרק כא, מב">מב</span>
תהיינה הערים האלה עיר עיר ומגרשיה סביבתיה כן לכל הערים האלה:<p dir="rtl">
<span dir="rtl" class="inlineHeader" id="b06_Joshua, פרק כא, מג">מג</span>
ויתן יהוה לישראל את כל הארץ אשר נשבע לתת לאבותם וירשוה וישבו בה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כא, מד">מד</span>
וינח יהוה להם מסביב ככל אשר נשבע לאבותם ולא עמד איש בפניהם מכל איביהם את כל איביהם נתן יהוה בידם:<p dir="rtl">
<span dir="rtl" class="inlineHeader" id="b06_Joshua, פרק כא, מה">מה</span>
לא נפל דבר מכל הדבר הטוב אשר דבר יהוה אל בית ישראל הכל בא:<p dir="rtl">
<h3 dir="rtl" id="b06_Joshua, פרק כב">פרק כב</h3><p dir="rtl">
<span dir="rtl" class="inlineHeader" id="b06_Joshua, פרק כב, א">א</span>
אז יקרא יהושע לראובני ולגדי ולחצי מטה מנשה:<p dir="rtl">
<span dir="rtl" class="inlineHeader" id="b06_Joshua, פרק כב, ב">ב</span>
ויאמר אליהם אתם שמרתם את כל אשר צוה אתכם משה עבד יהוה ותשמעו בקולי לכל אשר צויתי אתכם:<p dir="rtl">
<span dir="rtl" class="inlineHeader" id="b06_Joshua, פרק כב, ג">ג</span>
לא עזבתם את אחיכם זה ימים רבים עד היום הזה ושמרתם את משמרת מצות יהוה אלהיכם:<p dir="rtl">
<span dir="rtl" class="inlineHeader" id="b06_Joshua, פרק כב, ד">ד</span>
ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל ארץ אחזתכם אשר נתן לכם משה עבד יהוה בעבר הירדן:<p dir="rtl">
<span dir="rtl" class="inlineHeader" id="b06_Joshua, פרק כב, ה">ה</span>
רק שמרו מאד לעשות את המצוה ואת התורה אשר צוה אתכם משה עבד יהוה לאהבה את יהוה אלהיכם וללכת בכל דרכיו ולשמר מצותיו ולדבקה בו ולעבדו בכל לבבכם ובכל נפשכם:<p dir="rtl">
<span dir="rtl" class="inlineHeader" id="b06_Joshua, פרק כב, ו">ו</span>
ויברכם יהושע וישלחם וילכו אל אהליהם: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כב, ז">ז</span>
ולחצי שבט המנשה נתן משה בבשן ולחציו נתן יהושע עם אחיהם מעבר הירדן ימה וגם כי שלחם יהושע אל אהליהם ויברכם:<p dir="rtl">
<span dir="rtl" class="inlineHeader" id="b06_Joshua, פרק כב, ח">ח</span>
ויאמר אליהם לאמר בנכסים רבים שובו אל אהליכם ובמקנה רב מאד בכסף ובזהב ובנחשת ובברזל ובשלמות הרבה מאד חלקו שלל איביכם עם אחיכם: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כב, ט">ט</span>
וישבו וילכו בני ראובן ובני גד וחצי שבט המנשה מאת בני ישראל משלה אשר בארץ כנען ללכת אל ארץ הגלעד אל ארץ אחזתם אשר נאחזו בה על פי יהוה ביד משה:<p dir="rtl">
<span dir="rtl" class="inlineHeader" id="b06_Joshua, פרק כב, י">י</span>
ויבאו אל גלילות הירדן אשר בארץ כנען ויבנו בני ראובן ובני גד וחצי שבט המנשה שם מזבח על הירדן מזבח גדול למראה:<p dir="rtl">
<span dir="rtl" class="inlineHeader" id="b06_Joshua, פרק כב, יא">יא</span>
וישמעו בני ישראל לאמר הנה בנו בני ראובן ובני גד וחצי שבט המנשה את המזבח אל מול ארץ כנען אל גלילות הירדן אל עבר בני ישראל:<p dir="rtl">
<span dir="rtl" class="inlineHeader" id="b06_Joshua, פרק כב, יב">יב</span>
וישמעו בני ישראל ויקהלו כל עדת בני ישראל שלה לעלות עליהם לצבא: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כב, יג">יג</span>
וישלחו בני ישראל אל בני ראובן ואל בני גד ואל חצי שבט מנשה אל ארץ הגלעד את פינחס בן אלעזר הכהן:<p dir="rtl">
<span dir="rtl" class="inlineHeader" id="b06_Joshua, פרק כב, יד">יד</span>
ועשרה נשאים עמו נשיא אחד נשיא אחד לבית אב לכל מטות ישראל ואיש ראש בית אבותם המה לאלפי ישראל:<p dir="rtl">
<span dir="rtl" class="inlineHeader" id="b06_Joshua, פרק כב, טו">טו</span>
ויבאו אל בני ראובן ואל בני גד ואל חצי שבט מנשה אל ארץ הגלעד וידברו אתם לאמר:<p dir="rtl">
<span dir="rtl" class="inlineHeader" id="b06_Joshua, פרק כב, טז">טז</span>
כה אמרו כל עדת יהוה מה המעל הזה אשר מעלתם באלהי ישראל לשוב היום מאחרי יהוה בבנותכם לכם מזבח למרדכם היום ביהוה:<p dir="rtl">
<span dir="rtl" class="inlineHeader" id="b06_Joshua, פרק כב, יז">יז</span>
המעט לנו את עון פעור אשר לא הטהרנו ממנו עד היום הזה ויהי הנגף בעדת יהוה:<p dir="rtl">
<span dir="rtl" class="inlineHeader" id="b06_Joshua, פרק כב, יח">יח</span>
ואתם תשבו היום מאחרי יהוה והיה אתם תמרדו היום ביהוה ומחר אל כל עדת ישראל יקצף:<p dir="rtl">
<span dir="rtl" class="inlineHeader" id="b06_Joshua, פרק כב, יט">יט</span>
ואך אם טמאה ארץ אחזתכם עברו לכם אל ארץ אחזת יהוה אשר שכן שם משכן יהוה והאחזו בתוכנו וביהוה אל תמרדו ואתנו אל תמרדו בבנתכם לכם מזבח מבלעדי מזבח יהוה אלהינו:<p dir="rtl">
<span dir="rtl" class="inlineHeader" id="b06_Joshua, פרק כב, כ">כ</span>
הלוא עכן בן זרח מעל מעל בחרם ועל כל עדת ישראל היה קצף והוא איש אחד לא גוע בעונו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כב, כא">כא</span>
ויענו בני ראובן ובני גד וחצי שבט המנשה וידברו את ראשי אלפי ישראל:<p dir="rtl">
<span dir="rtl" class="inlineHeader" id="b06_Joshua, פרק כב, כב">כב</span>
אל אלהים יהוה אל אלהים יהוה הוא ידע וישראל הוא ידע אם במרד ואם במעל ביהוה אל תושיענו היום הזה:<p dir="rtl">
<span dir="rtl" class="inlineHeader" id="b06_Joshua, פרק כב, כג">כג</span>
לבנות לנו מזבח לשוב מאחרי יהוה ואם להעלות עליו עולה ומנחה ואם לעשות עליו זבחי שלמים יהוה הוא יבקש:<p dir="rtl">
<span dir="rtl" class="inlineHeader" id="b06_Joshua, פרק כב, כד">כד</span>
ואם לא מדאגה מדבר עשינו את זאת לאמר מחר יאמרו בניכם לבנינו לאמר מה לכם וליהוה אלהי ישראל:<p dir="rtl">
<span dir="rtl" class="inlineHeader" id="b06_Joshua, פרק כב, כה">כה</span>
וגבול נתן יהוה ביננו וביניכם בני ראובן ובני גד את הירדן אין לכם חלק ביהוה והשביתו בניכם את בנינו לבלתי ירא את יהוה:<p dir="rtl">
<span dir="rtl" class="inlineHeader" id="b06_Joshua, פרק כב, כו">כו</span>
ונאמר נעשה נא לנו לבנות את המזבח לא לעולה ולא לזבח:<p dir="rtl">
<span dir="rtl" class="inlineHeader" id="b06_Joshua, פרק כב, כז">כז</span>
כי עד הוא בינינו וביניכם ובין דרותינו אחרינו לעבד את עבדת יהוה לפניו בעלותינו ובזבחינו ובשלמינו ולא יאמרו בניכם מחר לבנינו אין לכם חלק ביהוה:<p dir="rtl">
<span dir="rtl" class="inlineHeader" id="b06_Joshua, פרק כב, כח">כח</span>
ונאמר והיה כי יאמרו אלינו ואל דרתינו מחר ואמרנו ראו את תבנית מזבח יהוה אשר עשו אבותינו לא לעולה ולא לזבח כי עד הוא בינינו וביניכם:<p dir="rtl">
<span dir="rtl" class="inlineHeader" id="b06_Joshua, פרק כב, כט">כט</span>
חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח מלבד מזבח יהוה אלהינו אשר לפני משכנו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כב, ל">ל</span>
וישמע פינחס הכהן ונשיאי העדה וראשי אלפי ישראל אשר אתו את הדברים אשר דברו בני ראובן ובני גד ובני מנשה וייטב בעיניהם:<p dir="rtl">
<span dir="rtl" class="inlineHeader" id="b06_Joshua, פרק כב, לא">לא</span>
ויאמר פינחס בן אלעזר הכהן אל בני ראובן ואל בני גד ואל בני מנשה היום ידענו כי בתוכנו יהוה אשר לא מעלתם ביהוה המעל הזה אז הצלתם את בני ישראל מיד יהוה:<p dir="rtl">
<span dir="rtl" class="inlineHeader" id="b06_Joshua, פרק כב, לב">לב</span>
וישב פינחס בן אלעזר הכהן והנשיאים מאת בני ראובן ומאת בני גד מארץ הגלעד אל ארץ כנען אל בני ישראל וישבו אותם דבר:<p dir="rtl">
<span dir="rtl" class="inlineHeader" id="b06_Joshua, פרק כב, לג">לג</span>
וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את הארץ אשר בני ראובן ובני גד ישבים בה:<p dir="rtl">
<span dir="rtl" class="inlineHeader" id="b06_Joshua, פרק כב, לד">לד</span>
ויקראו בני ראובן ובני גד למזבח כי עד הוא בינתינו כי יהוה האלהים: <B>(פ)</B><p dir="rtl">
<h3 dir="rtl" id="b06_Joshua, פרק כג">פרק כג</h3><p dir="rtl">
<span dir="rtl" class="inlineHeader" id="b06_Joshua, פרק כג, א">א</span>
ויהי מימים רבים אחרי אשר הניח יהוה לישראל מכל איביהם מסביב ויהושע זקן בא בימים:<p dir="rtl">
<span dir="rtl" class="inlineHeader" id="b06_Joshua, פרק כג, ב">ב</span>
ויקרא יהושע לכל ישראל לזקניו ולראשיו ולשפטיו ולשטריו ויאמר אלהם אני זקנתי באתי בימים:<p dir="rtl">
<span dir="rtl" class="inlineHeader" id="b06_Joshua, פרק כג, ג">ג</span>
ואתם ראיתם את כל אשר עשה יהוה אלהיכם לכל הגוים האלה מפניכם כי יהוה אלהיכם הוא הנלחם לכם:<p dir="rtl">
<span dir="rtl" class="inlineHeader" id="b06_Joshua, פרק כג, ד">ד</span>
ראו הפלתי לכם את הגוים הנשארים האלה בנחלה לשבטיכם מן הירדן וכל הגוים אשר הכרתי והים הגדול מבוא השמש:<p dir="rtl">
<span dir="rtl" class="inlineHeader" id="b06_Joshua, פרק כג, ה">ה</span>
ויהוה אלהיכם הוא יהדפם מפניכם והוריש אתם מלפניכם וירשתם את ארצם כאשר דבר יהוה אלהיכם לכם:<p dir="rtl">
<span dir="rtl" class="inlineHeader" id="b06_Joshua, פרק כג, ו">ו</span>
וחזקתם מאד לשמר ולעשות את כל הכתוב בספר תורת משה לבלתי סור ממנו ימין ושמאול:<p dir="rtl">
<span dir="rtl" class="inlineHeader" id="b06_Joshua, פרק כג, ז">ז</span>
לבלתי בוא בגוים האלה הנשארים האלה אתכם ובשם אלהיהם לא תזכירו ולא תשביעו ולא תעבדום ולא תשתחוו להם:<p dir="rtl">
<span dir="rtl" class="inlineHeader" id="b06_Joshua, פרק כג, ח">ח</span>
כי אם ביהוה אלהיכם תדבקו כאשר עשיתם עד היום הזה:<p dir="rtl">
<span dir="rtl" class="inlineHeader" id="b06_Joshua, פרק כג, ט">ט</span>
ויורש יהוה מפניכם גוים גדלים ועצומים ואתם לא עמד איש בפניכם עד היום הזה:<p dir="rtl">
<span dir="rtl" class="inlineHeader" id="b06_Joshua, פרק כג, י">י</span>
איש אחד מכם ירדף אלף כי יהוה אלהיכם הוא הנלחם לכם כאשר דבר לכם:<p dir="rtl">
<span dir="rtl" class="inlineHeader" id="b06_Joshua, פרק כג, יא">יא</span>
ונשמרתם מאד לנפשתיכם לאהבה את יהוה אלהיכם:<p dir="rtl">
<span dir="rtl" class="inlineHeader" id="b06_Joshua, פרק כג, יב">יב</span>
כי אם שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם:<p dir="rtl">
<span dir="rtl" class="inlineHeader" id="b06_Joshua, פרק כג, יג">יג</span>
ידוע תדעו כי לא יוסיף יהוה אלהיכם להוריש את הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד אבדכם מעל האדמה הטובה הזאת אשר נתן לכם יהוה אלהיכם:<p dir="rtl">
<span dir="rtl" class="inlineHeader" id="b06_Joshua, פרק כג, יד">יד</span>
והנה אנכי הולך היום בדרך כל הארץ וידעתם בכל לבבכם ובכל נפשכם כי לא נפל דבר אחד מכל הדברים הטובים אשר דבר יהוה אלהיכם עליכם הכל באו לכם לא נפל ממנו דבר אחד:<p dir="rtl">
<span dir="rtl" class="inlineHeader" id="b06_Joshua, פרק כג, טו">טו</span>
והיה כאשר בא עליכם כל הדבר הטוב אשר דבר יהוה אלהיכם אליכם כן יביא יהוה עליכם את כל הדבר הרע עד השמידו אותכם מעל האדמה הטובה הזאת אשר נתן לכם יהוה אלהיכם:<p dir="rtl">
<span dir="rtl" class="inlineHeader" id="b06_Joshua, פרק כג, טז">טז</span>
בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם וחרה אף יהוה בכם ואבדתם מהרה מעל הארץ הטובה אשר נתן לכם: <B>(פ)</B><p dir="rtl">
<h3 dir="rtl" id="b06_Joshua, פרק כד">פרק כד</h3><p dir="rtl">
<span dir="rtl" class="inlineHeader" id="b06_Joshua, פרק כד, א">א</span>
ויאסף יהושע את כל שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים:<p dir="rtl">
<span dir="rtl" class="inlineHeader" id="b06_Joshua, פרק כד, ב">ב</span>
ויאמר יהושע אל כל העם כה אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים:<p dir="rtl">
<span dir="rtl" class="inlineHeader" id="b06_Joshua, פרק כד, ג">ג</span>
ואקח את אביכם את אברהם מעבר הנהר ואולך אותו בכל ארץ כנען וארב את זרעו ואתן לו את יצחק:<p dir="rtl">
<span dir="rtl" class="inlineHeader" id="b06_Joshua, פרק כד, ד">ד</span>
ואתן ליצחק את יעקב ואת עשו ואתן לעשו את הר שעיר לרשת אותו ויעקב ובניו ירדו מצרים:<p dir="rtl">
<span dir="rtl" class="inlineHeader" id="b06_Joshua, פרק כד, ה">ה</span>
ואשלח את משה ואת אהרן ואגף את מצרים כאשר עשיתי בקרבו ואחר הוצאתי אתכם:<p dir="rtl">
<span dir="rtl" class="inlineHeader" id="b06_Joshua, פרק כד, ו">ו</span>
ואוציא את אבותיכם ממצרים ותבאו הימה וירדפו מצרים אחרי אבותיכם ברכב ובפרשים ים סוף:<p dir="rtl">
<span dir="rtl" class="inlineHeader" id="b06_Joshua, פרק כד, ז">ז</span>
ויצעקו אל יהוה וישם מאפל ביניכם ובין המצרים ויבא עליו את הים ויכסהו ותראינה עיניכם את אשר עשיתי במצרים ותשבו במדבר ימים רבים:<p dir="rtl">
<span dir="rtl" class="inlineHeader" id="b06_Joshua, פרק כד, ח">ח</span>
ואבאה אתכם אל ארץ האמרי היושב בעבר הירדן וילחמו אתכם ואתן אותם בידכם ותירשו את ארצם ואשמידם מפניכם:<p dir="rtl">
<span dir="rtl" class="inlineHeader" id="b06_Joshua, פרק כד, ט">ט</span>
ויקם בלק בן צפור מלך מואב וילחם בישראל וישלח ויקרא לבלעם בן בעור לקלל אתכם:<p dir="rtl">
<span dir="rtl" class="inlineHeader" id="b06_Joshua, פרק כד, י">י</span>
ולא אביתי לשמע לבלעם ויברך ברוך אתכם ואצל אתכם מידו:<p dir="rtl">
<span dir="rtl" class="inlineHeader" id="b06_Joshua, פרק כד, יא">יא</span>
ותעברו את הירדן ותבאו אל יריחו וילחמו בכם בעלי יריחו האמרי והפרזי והכנעני והחתי והגרגשי החוי והיבוסי ואתן אותם בידכם:<p dir="rtl">
<span dir="rtl" class="inlineHeader" id="b06_Joshua, פרק כד, יב">יב</span>
ואשלח לפניכם את הצרעה ותגרש אותם מפניכם שני מלכי האמרי לא בחרבך ולא בקשתך:<p dir="rtl">
<span dir="rtl" class="inlineHeader" id="b06_Joshua, פרק כד, יג">יג</span>
ואתן לכם ארץ אשר לא יגעת בה וערים אשר לא בניתם ותשבו בהם כרמים וזיתים אשר לא נטעתם אתם אכלים:<p dir="rtl">
<span dir="rtl" class="inlineHeader" id="b06_Joshua, פרק כד, יד">יד</span>
ועתה יראו את יהוה ועבדו אתו בתמים ובאמת והסירו את אלהים אשר עבדו אבותיכם בעבר הנהר ובמצרים ועבדו את יהוה:<p dir="rtl">
<span dir="rtl" class="inlineHeader" id="b06_Joshua, פרק כד, טו">טו</span>
ואם רע בעיניכם לעבד את יהוה בחרו לכם היום את מי תעבדון אם את אלהים אשר עבדו אבותיכם אשר בעבר הנהר ואם את אלהי האמרי אשר אתם ישבים בארצם ואנכי וביתי נעבד את יהוה: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כד, טז">טז</span>
ויען העם ויאמר חלילה לנו מעזב את יהוה לעבד אלהים אחרים:<p dir="rtl">
<span dir="rtl" class="inlineHeader" id="b06_Joshua, פרק כד, יז">יז</span>
כי יהוה אלהינו הוא המעלה אתנו ואת אבותינו מארץ מצרים מבית עבדים ואשר עשה לעינינו את האתות הגדלות האלה וישמרנו בכל הדרך אשר הלכנו בה ובכל העמים אשר עברנו בקרבם:<p dir="rtl">
<span dir="rtl" class="inlineHeader" id="b06_Joshua, פרק כד, יח">יח</span>
ויגרש יהוה את כל העמים ואת האמרי ישב הארץ מפנינו גם אנחנו נעבד את יהוה כי הוא אלהינו:<p dir="rtl">
<span dir="rtl" class="inlineHeader" id="b06_Joshua, פרק כד, יט">יט</span>
ויאמר יהושע אל העם לא תוכלו לעבד את יהוה כי אלהים קדשים הוא אל קנוא הוא לא ישא לפשעכם ולחטאותיכם:<p dir="rtl">
<span dir="rtl" class="inlineHeader" id="b06_Joshua, פרק כד, כ">כ</span>
כי תעזבו את יהוה ועבדתם אלהי נכר ושב והרע לכם וכלה אתכם אחרי אשר היטיב לכם:<p dir="rtl">
<span dir="rtl" class="inlineHeader" id="b06_Joshua, פרק כד, כא">כא</span>
ויאמר העם אל יהושע לא כי את יהוה נעבד:<p dir="rtl">
<span dir="rtl" class="inlineHeader" id="b06_Joshua, פרק כד, כב">כב</span>
ויאמר יהושע אל העם עדים אתם בכם כי אתם בחרתם לכם את יהוה לעבד אותו ויאמרו עדים:<p dir="rtl">
<span dir="rtl" class="inlineHeader" id="b06_Joshua, פרק כד, כג">כג</span>
ועתה הסירו את אלהי הנכר אשר בקרבכם והטו את לבבכם אל יהוה אלהי ישראל:<p dir="rtl">
<span dir="rtl" class="inlineHeader" id="b06_Joshua, פרק כד, כד">כד</span>
ויאמרו העם אל יהושע את יהוה אלהינו נעבד ובקולו נשמע:<p dir="rtl">
<span dir="rtl" class="inlineHeader" id="b06_Joshua, פרק כד, כה">כה</span>
ויכרת יהושע ברית לעם ביום ההוא וישם לו חק ומשפט בשכם:<p dir="rtl">
<span dir="rtl" class="inlineHeader" id="b06_Joshua, פרק כד, כו">כו</span>
ויכתב יהושע את הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה: <B>(ס)</B><p dir="rtl">
<span dir="rtl" class="inlineHeader" id="b06_Joshua, פרק כד, כז">כז</span>
ויאמר יהושע אל כל העם הנה האבן הזאת תהיה בנו לעדה כי היא שמעה את כל אמרי יהוה אשר דבר עמנו והיתה בכם לעדה פן תכחשון באלהיכם:<p dir="rtl">
<span dir="rtl" class="inlineHeader" id="b06_Joshua, פרק כד, כח">כח</span>
וישלח יהושע את העם איש לנחלתו: <B>(פ)</B><p dir="rtl">
<span dir="rtl" class="inlineHeader" id="b06_Joshua, פרק כד, כט">כט</span>
ויהי אחרי הדברים האלה וימת יהושע בן נון עבד יהוה בן מאה ועשר שנים:<p dir="rtl">
<span dir="rtl" class="inlineHeader" id="b06_Joshua, פרק כד, ל">ל</span>
ויקברו אתו בגבול נחלתו בתמנת סרח אשר בהר אפרים מצפון להר געש:<p dir="rtl">
<span dir="rtl" class="inlineHeader" id="b06_Joshua, פרק כד, לא">לא</span>
ויעבד ישראל את יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה יהוה אשר עשה לישראל:<p dir="rtl">
<span dir="rtl" class="inlineHeader" id="b06_Joshua, פרק כד, לב">לב</span>
ואת עצמות יוסף אשר העלו בני ישראל ממצרים קברו בשכם בחלקת השדה אשר קנה יעקב מאת בני חמור אבי שכם במאה קשיטה ויהיו לבני יוסף לנחלה:<p dir="rtl">
<span dir="rtl" class="inlineHeader" id="b06_Joshua, פרק כד, לג">לג</span>
ואלעזר בן אהרן מת ויקברו אתו בגבעת פינחס בנו אשר נתן לו בהר אפרים: <B>(חזק)</B><p dir="rtl">
