
<h3 dir="rtl" id="b07_Judges, פרק א">פרק א</h3><p dir="rtl">
<span dir="rtl" class="inlineHeader" id="b07_Judges, פרק א, א">א</span>
ויהי אחרי מות יהושע וישאלו בני ישראל ביהוה לאמר מי יעלה לנו אל הכנעני בתחלה להלחם בו:<p dir="rtl">
<span dir="rtl" class="inlineHeader" id="b07_Judges, פרק א, ב">ב</span>
ויאמר יהוה יהודה יעלה הנה נתתי את הארץ בידו:<p dir="rtl">
<span dir="rtl" class="inlineHeader" id="b07_Judges, פרק א, ג">ג</span>
ויאמר יהודה לשמעון אחיו עלה אתי בגורלי ונלחמה בכנעני והלכתי גם אני אתך בגורלך וילך אתו שמעון:<p dir="rtl">
<span dir="rtl" class="inlineHeader" id="b07_Judges, פרק א, ד">ד</span>
ויעל יהודה ויתן יהוה את הכנעני והפרזי בידם ויכום בבזק עשרת אלפים איש:<p dir="rtl">
<span dir="rtl" class="inlineHeader" id="b07_Judges, פרק א, ה">ה</span>
וימצאו את אדני בזק בבזק וילחמו בו ויכו את הכנעני ואת הפרזי:<p dir="rtl">
<span dir="rtl" class="inlineHeader" id="b07_Judges, פרק א, ו">ו</span>
וינס אדני בזק וירדפו אחריו ויאחזו אתו ויקצצו את בהנות ידיו ורגליו:<p dir="rtl">
<span dir="rtl" class="inlineHeader" id="b07_Judges, פרק א, ז">ז</span>
ויאמר אדני בזק שבעים מלכים בהנות ידיהם ורגליהם מקצצים היו מלקטים תחת שלחני כאשר עשיתי כן שלם לי אלהים ויביאהו ירושלם וימת שם: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק א, ח">ח</span>
וילחמו בני יהודה בירושלם וילכדו אותה ויכוה לפי חרב ואת העיר שלחו באש:<p dir="rtl">
<span dir="rtl" class="inlineHeader" id="b07_Judges, פרק א, ט">ט</span>
ואחר ירדו בני יהודה להלחם בכנעני יושב ההר והנגב והשפלה:<p dir="rtl">
<span dir="rtl" class="inlineHeader" id="b07_Judges, פרק א, י">י</span>
וילך יהודה אל הכנעני היושב בחברון ושם חברון לפנים קרית ארבע ויכו את ששי ואת אחימן ואת תלמי:<p dir="rtl">
<span dir="rtl" class="inlineHeader" id="b07_Judges, פרק א, יא">יא</span>
וילך משם אל יושבי דביר ושם דביר לפנים קרית ספר:<p dir="rtl">
<span dir="rtl" class="inlineHeader" id="b07_Judges, פרק א, יב">יב</span>
ויאמר כלב אשר יכה את קרית ספר ולכדה ונתתי לו את עכסה בתי לאשה:<p dir="rtl">
<span dir="rtl" class="inlineHeader" id="b07_Judges, פרק א, יג">יג</span>
וילכדה עתניאל בן קנז אחי כלב הקטן ממנו ויתן לו את עכסה בתו לאשה:<p dir="rtl">
<span dir="rtl" class="inlineHeader" id="b07_Judges, פרק א, יד">יד</span>
ויהי בבואה ותסיתהו לשאול מאת אביה השדה ותצנח מעל החמור ויאמר לה כלב מה לך:<p dir="rtl">
<span dir="rtl" class="inlineHeader" id="b07_Judges, פרק א, טו">טו</span>
ותאמר לו הבה לי ברכה כי ארץ הנגב נתתני ונתתה לי גלת מים ויתן לה כלב את גלת עלית ואת גלת תחתית: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק א, טז">טז</span>
ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם:<p dir="rtl">
<span dir="rtl" class="inlineHeader" id="b07_Judges, פרק א, יז">יז</span>
וילך יהודה את שמעון אחיו ויכו את הכנעני יושב צפת ויחרימו אותה ויקרא את שם העיר חרמה:<p dir="rtl">
<span dir="rtl" class="inlineHeader" id="b07_Judges, פרק א, יח">יח</span>
וילכד יהודה את עזה ואת גבולה ואת אשקלון ואת גבולה ואת עקרון ואת גבולה:<p dir="rtl">
<span dir="rtl" class="inlineHeader" id="b07_Judges, פרק א, יט">יט</span>
ויהי יהוה את יהודה וירש את ההר כי לא להוריש את ישבי העמק כי רכב ברזל להם:<p dir="rtl">
<span dir="rtl" class="inlineHeader" id="b07_Judges, פרק א, כ">כ</span>
ויתנו לכלב את חברון כאשר דבר משה ויורש משם את שלשה בני הענק:<p dir="rtl">
<span dir="rtl" class="inlineHeader" id="b07_Judges, פרק א, כא">כא</span>
ואת היבוסי ישב ירושלם לא הורישו בני בנימן וישב היבוסי את בני בנימן בירושלם עד היום הזה: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק א, כב">כב</span>
ויעלו בית יוסף גם הם בית אל ויהוה עמם:<p dir="rtl">
<span dir="rtl" class="inlineHeader" id="b07_Judges, פרק א, כג">כג</span>
ויתירו בית יוסף בבית אל ושם העיר לפנים לוז:<p dir="rtl">
<span dir="rtl" class="inlineHeader" id="b07_Judges, פרק א, כד">כד</span>
ויראו השמרים איש יוצא מן העיר ויאמרו לו הראנו נא את מבוא העיר ועשינו עמך חסד:<p dir="rtl">
<span dir="rtl" class="inlineHeader" id="b07_Judges, פרק א, כה">כה</span>
ויראם את מבוא העיר ויכו את העיר לפי חרב ואת האיש ואת כל משפחתו שלחו:<p dir="rtl">
<span dir="rtl" class="inlineHeader" id="b07_Judges, פרק א, כו">כו</span>
וילך האיש ארץ החתים ויבן עיר ויקרא שמה לוז הוא שמה עד היום הזה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק א, כז">כז</span>
ולא הוריש מנשה את בית שאן ואת בנותיה ואת תענך ואת בנתיה ואת ישב דור ואת בנותיה ואת יושבי יבלעם ואת בנתיה ואת יושבי מגדו ואת בנותיה ויואל הכנעני לשבת בארץ הזאת:<p dir="rtl">
<span dir="rtl" class="inlineHeader" id="b07_Judges, פרק א, כח">כח</span>
ויהי כי חזק ישראל וישם את הכנעני למס והוריש לא הורישו: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק א, כט">כט</span>
ואפרים לא הוריש את הכנעני היושב בגזר וישב הכנעני בקרבו בגזר: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק א, ל">ל</span>
זבולן לא הוריש את יושבי קטרון ואת יושבי נהלל וישב הכנעני בקרבו ויהיו למס: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק א, לא">לא</span>
אשר לא הוריש את ישבי עכו ואת יושבי צידון ואת אחלב ואת אכזיב ואת חלבה ואת אפיק ואת רחב:<p dir="rtl">
<span dir="rtl" class="inlineHeader" id="b07_Judges, פרק א, לב">לב</span>
וישב האשרי בקרב הכנעני ישבי הארץ כי לא הורישו: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק א, לג">לג</span>
נפתלי לא הוריש את ישבי בית שמש ואת ישבי בית ענת וישב בקרב הכנעני ישבי הארץ וישבי בית שמש ובית ענת היו להם למס: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק א, לד">לד</span>
וילחצו האמרי את בני דן ההרה כי לא נתנו לרדת לעמק:<p dir="rtl">
<span dir="rtl" class="inlineHeader" id="b07_Judges, פרק א, לה">לה</span>
ויואל האמרי לשבת בהר חרס באילון ובשעלבים ותכבד יד בית יוסף ויהיו למס:<p dir="rtl">
<span dir="rtl" class="inlineHeader" id="b07_Judges, פרק א, לו">לו</span>
וגבול האמרי ממעלה עקרבים מהסלע ומעלה: <B>(פ)</B><p dir="rtl">
<h3 dir="rtl" id="b07_Judges, פרק ב">פרק ב</h3><p dir="rtl">
<span dir="rtl" class="inlineHeader" id="b07_Judges, פרק ב, א">א</span>
ויעל מלאך יהוה מן הגלגל אל הבכים ויאמר אעלה אתכם ממצרים ואביא אתכם אל הארץ אשר נשבעתי לאבתיכם ואמר לא אפר בריתי אתכם לעולם:<p dir="rtl">
<span dir="rtl" class="inlineHeader" id="b07_Judges, פרק ב, ב">ב</span>
ואתם לא תכרתו ברית ליושבי הארץ הזאת מזבחותיהם תתצון ולא שמעתם בקלי מה זאת עשיתם:<p dir="rtl">
<span dir="rtl" class="inlineHeader" id="b07_Judges, פרק ב, ג">ג</span>
וגם אמרתי לא אגרש אותם מפניכם והיו לכם לצדים ואלהיהם יהיו לכם למוקש:<p dir="rtl">
<span dir="rtl" class="inlineHeader" id="b07_Judges, פרק ב, ד">ד</span>
ויהי כדבר מלאך יהוה את הדברים האלה אל כל בני ישראל וישאו העם את קולם ויבכו:<p dir="rtl">
<span dir="rtl" class="inlineHeader" id="b07_Judges, פרק ב, ה">ה</span>
ויקראו שם המקום ההוא בכים ויזבחו שם ליהוה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ב, ו">ו</span>
וישלח יהושע את העם וילכו בני ישראל איש לנחלתו לרשת את הארץ:<p dir="rtl">
<span dir="rtl" class="inlineHeader" id="b07_Judges, פרק ב, ז">ז</span>
ויעבדו העם את יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל מעשה יהוה הגדול אשר עשה לישראל:<p dir="rtl">
<span dir="rtl" class="inlineHeader" id="b07_Judges, פרק ב, ח">ח</span>
וימת יהושע בן נון עבד יהוה בן מאה ועשר שנים:<p dir="rtl">
<span dir="rtl" class="inlineHeader" id="b07_Judges, פרק ב, ט">ט</span>
ויקברו אותו בגבול נחלתו בתמנת חרס בהר אפרים מצפון להר געש:<p dir="rtl">
<span dir="rtl" class="inlineHeader" id="b07_Judges, פרק ב, י">י</span>
וגם כל הדור ההוא נאספו אל אבותיו ויקם דור אחר אחריהם אשר לא ידעו את יהוה וגם את המעשה אשר עשה לישראל: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ב, יא">יא</span>
ויעשו בני ישראל את הרע בעיני יהוה ויעבדו את הבעלים:<p dir="rtl">
<span dir="rtl" class="inlineHeader" id="b07_Judges, פרק ב, יב">יב</span>
ויעזבו את יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את יהוה:<p dir="rtl">
<span dir="rtl" class="inlineHeader" id="b07_Judges, פרק ב, יג">יג</span>
ויעזבו את יהוה ויעבדו לבעל ולעשתרות:<p dir="rtl">
<span dir="rtl" class="inlineHeader" id="b07_Judges, פרק ב, יד">יד</span>
ויחר אף יהוה בישראל ויתנם ביד שסים וישסו אותם וימכרם ביד אויביהם מסביב ולא יכלו עוד לעמד לפני אויביהם:<p dir="rtl">
<span dir="rtl" class="inlineHeader" id="b07_Judges, פרק ב, טו">טו</span>
בכל אשר יצאו יד יהוה היתה בם לרעה כאשר דבר יהוה וכאשר נשבע יהוה להם ויצר להם מאד:<p dir="rtl">
<span dir="rtl" class="inlineHeader" id="b07_Judges, פרק ב, טז">טז</span>
ויקם יהוה שפטים ויושיעום מיד שסיהם:<p dir="rtl">
<span dir="rtl" class="inlineHeader" id="b07_Judges, פרק ב, יז">יז</span>
וגם אל שפטיהם לא שמעו כי זנו אחרי אלהים אחרים וישתחוו להם סרו מהר מן הדרך אשר הלכו אבותם לשמע מצות יהוה לא עשו כן:<p dir="rtl">
<span dir="rtl" class="inlineHeader" id="b07_Judges, פרק ב, יח">יח</span>
וכי הקים יהוה להם שפטים והיה יהוה עם השפט והושיעם מיד איביהם כל ימי השופט כי ינחם יהוה מנאקתם מפני לחציהם ודחקיהם:<p dir="rtl">
<span dir="rtl" class="inlineHeader" id="b07_Judges, פרק ב, יט">יט</span>
והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם לא הפילו ממעלליהם ומדרכם הקשה:<p dir="rtl">
<span dir="rtl" class="inlineHeader" id="b07_Judges, פרק ב, כ">כ</span>
ויחר אף יהוה בישראל ויאמר יען אשר עברו הגוי הזה את בריתי אשר צויתי את אבותם ולא שמעו לקולי:<p dir="rtl">
<span dir="rtl" class="inlineHeader" id="b07_Judges, פרק ב, כא">כא</span>
גם אני לא אוסיף להוריש איש מפניהם מן הגוים אשר עזב יהושע וימת:<p dir="rtl">
<span dir="rtl" class="inlineHeader" id="b07_Judges, פרק ב, כב">כב</span>
למען נסות בם את ישראל השמרים הם את דרך יהוה ללכת בם כאשר שמרו אבותם אם לא:<p dir="rtl">
<span dir="rtl" class="inlineHeader" id="b07_Judges, פרק ב, כג">כג</span>
וינח יהוה את הגוים האלה לבלתי הורישם מהר ולא נתנם ביד יהושע: <B>(פ)</B><p dir="rtl">
<h3 dir="rtl" id="b07_Judges, פרק ג">פרק ג</h3><p dir="rtl">
<span dir="rtl" class="inlineHeader" id="b07_Judges, פרק ג, א">א</span>
ואלה הגוים אשר הניח יהוה לנסות בם את ישראל את כל אשר לא ידעו את כל מלחמות כנען:<p dir="rtl">
<span dir="rtl" class="inlineHeader" id="b07_Judges, פרק ג, ב">ב</span>
רק למען דעת דרות בני ישראל ללמדם מלחמה רק אשר לפנים לא ידעום:<p dir="rtl">
<span dir="rtl" class="inlineHeader" id="b07_Judges, פרק ג, ג">ג</span>
חמשת סרני פלשתים וכל הכנעני והצידני והחוי ישב הר הלבנון מהר בעל חרמון עד לבוא חמת:<p dir="rtl">
<span dir="rtl" class="inlineHeader" id="b07_Judges, פרק ג, ד">ד</span>
ויהיו לנסות בם את ישראל לדעת הישמעו את מצות יהוה אשר צוה את אבותם ביד משה:<p dir="rtl">
<span dir="rtl" class="inlineHeader" id="b07_Judges, פרק ג, ה">ה</span>
ובני ישראל ישבו בקרב הכנעני החתי והאמרי והפרזי והחוי והיבוסי:<p dir="rtl">
<span dir="rtl" class="inlineHeader" id="b07_Judges, פרק ג, ו">ו</span>
ויקחו את בנותיהם להם לנשים ואת בנותיהם נתנו לבניהם ויעבדו את אלהיהם: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ג, ז">ז</span>
ויעשו בני ישראל את הרע בעיני יהוה וישכחו את יהוה אלהיהם ויעבדו את הבעלים ואת האשרות:<p dir="rtl">
<span dir="rtl" class="inlineHeader" id="b07_Judges, פרק ג, ח">ח</span>
ויחר אף יהוה בישראל וימכרם ביד כושן רשעתים מלך ארם נהרים ויעבדו בני ישראל את כושן רשעתים שמנה שנים:<p dir="rtl">
<span dir="rtl" class="inlineHeader" id="b07_Judges, פרק ג, ט">ט</span>
ויזעקו בני ישראל אל יהוה ויקם יהוה מושיע לבני ישראל ויושיעם את עתניאל בן קנז אחי כלב הקטן ממנו:<p dir="rtl">
<span dir="rtl" class="inlineHeader" id="b07_Judges, פרק ג, י">י</span>
ותהי עליו רוח יהוה וישפט את ישראל ויצא למלחמה ויתן יהוה בידו את כושן רשעתים מלך ארם ותעז ידו על כושן רשעתים:<p dir="rtl">
<span dir="rtl" class="inlineHeader" id="b07_Judges, פרק ג, יא">יא</span>
ותשקט הארץ ארבעים שנה וימת עתניאל בן קנז: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ג, יב">יב</span>
ויספו בני ישראל לעשות הרע בעיני יהוה ויחזק יהוה את עגלון מלך מואב על ישראל על כי עשו את הרע בעיני יהוה:<p dir="rtl">
<span dir="rtl" class="inlineHeader" id="b07_Judges, פרק ג, יג">יג</span>
ויאסף אליו את בני עמון ועמלק וילך ויך את ישראל ויירשו את עיר התמרים:<p dir="rtl">
<span dir="rtl" class="inlineHeader" id="b07_Judges, פרק ג, יד">יד</span>
ויעבדו בני ישראל את עגלון מלך מואב שמונה עשרה שנה: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ג, טו">טו</span>
ויזעקו בני ישראל אל יהוה ויקם יהוה להם מושיע את אהוד בן גרא בן הימיני איש אטר יד ימינו וישלחו בני ישראל בידו מנחה לעגלון מלך מואב:<p dir="rtl">
<span dir="rtl" class="inlineHeader" id="b07_Judges, פרק ג, טז">טז</span>
ויעש לו אהוד חרב ולה שני פיות גמד ארכה ויחגר אותה מתחת למדיו על ירך ימינו:<p dir="rtl">
<span dir="rtl" class="inlineHeader" id="b07_Judges, פרק ג, יז">יז</span>
ויקרב את המנחה לעגלון מלך מואב ועגלון איש בריא מאד:<p dir="rtl">
<span dir="rtl" class="inlineHeader" id="b07_Judges, פרק ג, יח">יח</span>
ויהי כאשר כלה להקריב את המנחה וישלח את העם נשאי המנחה:<p dir="rtl">
<span dir="rtl" class="inlineHeader" id="b07_Judges, פרק ג, יט">יט</span>
והוא שב מן הפסילים אשר את הגלגל ויאמר דבר סתר לי אליך המלך ויאמר הס ויצאו מעליו כל העמדים עליו:<p dir="rtl">
<span dir="rtl" class="inlineHeader" id="b07_Judges, פרק ג, כ">כ</span>
ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא:<p dir="rtl">
<span dir="rtl" class="inlineHeader" id="b07_Judges, פרק ג, כא">כא</span>
וישלח אהוד את יד שמאלו ויקח את החרב מעל ירך ימינו ויתקעה בבטנו:<p dir="rtl">
<span dir="rtl" class="inlineHeader" id="b07_Judges, פרק ג, כב">כב</span>
ויבא גם הנצב אחר הלהב ויסגר החלב בעד הלהב כי לא שלף החרב מבטנו ויצא הפרשדנה:<p dir="rtl">
<span dir="rtl" class="inlineHeader" id="b07_Judges, פרק ג, כג">כג</span>
ויצא אהוד המסדרונה ויסגר דלתות העליה בעדו ונעל:<p dir="rtl">
<span dir="rtl" class="inlineHeader" id="b07_Judges, פרק ג, כד">כד</span>
והוא יצא ועבדיו באו ויראו והנה דלתות העליה נעלות ויאמרו אך מסיך הוא את רגליו בחדר המקרה:<p dir="rtl">
<span dir="rtl" class="inlineHeader" id="b07_Judges, פרק ג, כה">כה</span>
ויחילו עד בוש והנה איננו פתח דלתות העליה ויקחו את המפתח ויפתחו והנה אדניהם נפל ארצה מת:<p dir="rtl">
<span dir="rtl" class="inlineHeader" id="b07_Judges, פרק ג, כו">כו</span>
ואהוד נמלט עד התמהמהם והוא עבר את הפסילים וימלט השעירתה:<p dir="rtl">
<span dir="rtl" class="inlineHeader" id="b07_Judges, פרק ג, כז">כז</span>
ויהי בבואו ויתקע בשופר בהר אפרים וירדו עמו בני ישראל מן ההר והוא לפניהם:<p dir="rtl">
<span dir="rtl" class="inlineHeader" id="b07_Judges, פרק ג, כח">כח</span>
ויאמר אלהם רדפו אחרי כי נתן יהוה את איביכם את מואב בידכם וירדו אחריו וילכדו את מעברות הירדן למואב ולא נתנו איש לעבר:<p dir="rtl">
<span dir="rtl" class="inlineHeader" id="b07_Judges, פרק ג, כט">כט</span>
ויכו את מואב בעת ההיא כעשרת אלפים איש כל שמן וכל איש חיל ולא נמלט איש:<p dir="rtl">
<span dir="rtl" class="inlineHeader" id="b07_Judges, פרק ג, ל">ל</span>
ותכנע מואב ביום ההוא תחת יד ישראל ותשקט הארץ שמונים שנה: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ג, לא">לא</span>
ואחריו היה שמגר בן ענת ויך את פלשתים שש מאות איש במלמד הבקר וישע גם הוא את ישראל: <B>(ס)</B><p dir="rtl">
<h3 dir="rtl" id="b07_Judges, פרק ד">פרק ד</h3><p dir="rtl">
<span dir="rtl" class="inlineHeader" id="b07_Judges, פרק ד, א">א</span>
ויספו בני ישראל לעשות הרע בעיני יהוה ואהוד מת:<p dir="rtl">
<span dir="rtl" class="inlineHeader" id="b07_Judges, פרק ד, ב">ב</span>
וימכרם יהוה ביד יבין מלך כנען אשר מלך בחצור ושר צבאו סיסרא והוא יושב בחרשת הגוים:<p dir="rtl">
<span dir="rtl" class="inlineHeader" id="b07_Judges, פרק ד, ג">ג</span>
ויצעקו בני ישראל אל יהוה כי תשע מאות רכב ברזל לו והוא לחץ את בני ישראל בחזקה עשרים שנה: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ד, ד">ד</span>
ודבורה אשה נביאה אשת לפידות היא שפטה את ישראל בעת ההיא:<p dir="rtl">
<span dir="rtl" class="inlineHeader" id="b07_Judges, פרק ד, ה">ה</span>
והיא יושבת תחת תמר דבורה בין הרמה ובין בית אל בהר אפרים ויעלו אליה בני ישראל למשפט:<p dir="rtl">
<span dir="rtl" class="inlineHeader" id="b07_Judges, פרק ד, ו">ו</span>
ותשלח ותקרא לברק בן אבינעם מקדש נפתלי ותאמר אליו הלא צוה יהוה אלהי ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון:<p dir="rtl">
<span dir="rtl" class="inlineHeader" id="b07_Judges, פרק ד, ז">ז</span>
ומשכתי אליך אל נחל קישון את סיסרא שר צבא יבין ואת רכבו ואת המונו ונתתיהו בידך:<p dir="rtl">
<span dir="rtl" class="inlineHeader" id="b07_Judges, פרק ד, ח">ח</span>
ויאמר אליה ברק אם תלכי עמי והלכתי ואם לא תלכי עמי לא אלך:<p dir="rtl">
<span dir="rtl" class="inlineHeader" id="b07_Judges, פרק ד, ט">ט</span>
ותאמר הלך אלך עמך אפס כי לא תהיה תפארתך על הדרך אשר אתה הולך כי ביד אשה ימכר יהוה את סיסרא ותקם דבורה ותלך עם ברק קדשה:<p dir="rtl">
<span dir="rtl" class="inlineHeader" id="b07_Judges, פרק ד, י">י</span>
ויזעק ברק את זבולן ואת נפתלי קדשה ויעל ברגליו עשרת אלפי איש ותעל עמו דבורה:<p dir="rtl">
<span dir="rtl" class="inlineHeader" id="b07_Judges, פרק ד, יא">יא</span>
וחבר הקיני נפרד מקין מבני חבב חתן משה ויט אהלו עד אלון בצענים אשר את קדש:<p dir="rtl">
<span dir="rtl" class="inlineHeader" id="b07_Judges, פרק ד, יב">יב</span>
ויגדו לסיסרא כי עלה ברק בן אבינעם הר תבור: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ד, יג">יג</span>
ויזעק סיסרא את כל רכבו תשע מאות רכב ברזל ואת כל העם אשר אתו מחרשת הגוים אל נחל קישון:<p dir="rtl">
<span dir="rtl" class="inlineHeader" id="b07_Judges, פרק ד, יד">יד</span>
ותאמר דברה אל ברק קום כי זה היום אשר נתן יהוה את סיסרא בידך הלא יהוה יצא לפניך וירד ברק מהר תבור ועשרת אלפים איש אחריו:<p dir="rtl">
<span dir="rtl" class="inlineHeader" id="b07_Judges, פרק ד, טו">טו</span>
ויהם יהוה את סיסרא ואת כל הרכב ואת כל המחנה לפי חרב לפני ברק וירד סיסרא מעל המרכבה וינס ברגליו:<p dir="rtl">
<span dir="rtl" class="inlineHeader" id="b07_Judges, פרק ד, טז">טז</span>
וברק רדף אחרי הרכב ואחרי המחנה עד חרשת הגוים ויפל כל מחנה סיסרא לפי חרב לא נשאר עד אחד:<p dir="rtl">
<span dir="rtl" class="inlineHeader" id="b07_Judges, פרק ד, יז">יז</span>
וסיסרא נס ברגליו אל אהל יעל אשת חבר הקיני כי שלום בין יבין מלך חצור ובין בית חבר הקיני:<p dir="rtl">
<span dir="rtl" class="inlineHeader" id="b07_Judges, פרק ד, יח">יח</span>
ותצא יעל לקראת סיסרא ותאמר אליו סורה אדני סורה אלי אל תירא ויסר אליה האהלה ותכסהו בשמיכה:<p dir="rtl">
<span dir="rtl" class="inlineHeader" id="b07_Judges, פרק ד, יט">יט</span>
ויאמר אליה השקיני נא מעט מים כי צמאתי ותפתח את נאוד החלב ותשקהו ותכסהו:<p dir="rtl">
<span dir="rtl" class="inlineHeader" id="b07_Judges, פרק ד, כ">כ</span>
ויאמר אליה עמד פתח האהל והיה אם איש יבוא ושאלך ואמר היש פה איש ואמרת אין:<p dir="rtl">
<span dir="rtl" class="inlineHeader" id="b07_Judges, פרק ד, כא">כא</span>
ותקח יעל אשת חבר את יתד האהל ותשם את המקבת בידה ותבוא אליו בלאט ותתקע את היתד ברקתו ותצנח בארץ והוא נרדם ויעף וימת:<p dir="rtl">
<span dir="rtl" class="inlineHeader" id="b07_Judges, פרק ד, כב">כב</span>
והנה ברק רדף את סיסרא ותצא יעל לקראתו ותאמר לו לך ואראך את האיש אשר אתה מבקש ויבא אליה והנה סיסרא נפל מת והיתד ברקתו:<p dir="rtl">
<span dir="rtl" class="inlineHeader" id="b07_Judges, פרק ד, כג">כג</span>
ויכנע אלהים ביום ההוא את יבין מלך כנען לפני בני ישראל:<p dir="rtl">
<span dir="rtl" class="inlineHeader" id="b07_Judges, פרק ד, כד">כד</span>
ותלך יד בני ישראל הלוך וקשה על יבין מלך כנען עד אשר הכריתו את יבין מלך כנען: <B>(פ)</B><p dir="rtl">
<h3 dir="rtl" id="b07_Judges, פרק ה">פרק ה</h3><p dir="rtl">
<span dir="rtl" class="inlineHeader" id="b07_Judges, פרק ה, א">א</span>
ותשר דבורה וברק בן אבינעם ביום ההוא לאמר:<p dir="rtl">
<span dir="rtl" class="inlineHeader" id="b07_Judges, פרק ה, ב">ב</span>
בפרע פרעות בישראל בהתנדב עם ברכו יהוה:<p dir="rtl">
<span dir="rtl" class="inlineHeader" id="b07_Judges, פרק ה, ג">ג</span>
שמעו מלכים האזינו רזנים אנכי ליהוה אנכי אשירה אזמר ליהוה אלהי ישראל:<p dir="rtl">
<span dir="rtl" class="inlineHeader" id="b07_Judges, פרק ה, ד">ד</span>
יהוה בצאתך משעיר בצעדך משדה אדום ארץ רעשה גם שמים נטפו גם עבים נטפו מים:<p dir="rtl">
<span dir="rtl" class="inlineHeader" id="b07_Judges, פרק ה, ה">ה</span>
הרים נזלו מפני יהוה זה סיני מפני יהוה אלהי ישראל:<p dir="rtl">
<span dir="rtl" class="inlineHeader" id="b07_Judges, פרק ה, ו">ו</span>
בימי שמגר בן ענת בימי יעל חדלו ארחות והלכי נתיבות ילכו ארחות עקלקלות:<p dir="rtl">
<span dir="rtl" class="inlineHeader" id="b07_Judges, פרק ה, ז">ז</span>
חדלו פרזון בישראל חדלו עד שקמתי דבורה שקמתי אם בישראל:<p dir="rtl">
<span dir="rtl" class="inlineHeader" id="b07_Judges, פרק ה, ח">ח</span>
יבחר אלהים חדשים אז לחם שערים מגן אם יראה ורמח בארבעים אלף בישראל:<p dir="rtl">
<span dir="rtl" class="inlineHeader" id="b07_Judges, פרק ה, ט">ט</span>
לבי לחוקקי ישראל המתנדבים בעם ברכו יהוה:<p dir="rtl">
<span dir="rtl" class="inlineHeader" id="b07_Judges, פרק ה, י">י</span>
רכבי אתנות צחרות ישבי על מדין והלכי על דרך שיחו:<p dir="rtl">
<span dir="rtl" class="inlineHeader" id="b07_Judges, פרק ה, יא">יא</span>
מקול מחצצים בין משאבים שם יתנו צדקות יהוה צדקת פרזנו בישראל אז ירדו לשערים עם יהוה:<p dir="rtl">
<span dir="rtl" class="inlineHeader" id="b07_Judges, פרק ה, יב">יב</span>
עורי עורי דבורה עורי עורי דברי שיר קום ברק ושבה שביך בן אבינעם:<p dir="rtl">
<span dir="rtl" class="inlineHeader" id="b07_Judges, פרק ה, יג">יג</span>
אז ירד שריד לאדירים עם יהוה ירד לי בגבורים:<p dir="rtl">
<span dir="rtl" class="inlineHeader" id="b07_Judges, פרק ה, יד">יד</span>
מני אפרים שרשם בעמלק אחריך בנימין בעממיך מני מכיר ירדו מחקקים ומזבולן משכים בשבט ספר:<p dir="rtl">
<span dir="rtl" class="inlineHeader" id="b07_Judges, פרק ה, טו">טו</span>
ושרי ביששכר עם דברה ויששכר כן ברק בעמק שלח ברגליו בפלגות ראובן גדלים חקקי לב:<p dir="rtl">
<span dir="rtl" class="inlineHeader" id="b07_Judges, פרק ה, טז">טז</span>
למה ישבת בין המשפתים לשמע שרקות עדרים לפלגות ראובן גדולים חקרי לב:<p dir="rtl">
<span dir="rtl" class="inlineHeader" id="b07_Judges, פרק ה, יז">יז</span>
גלעד בעבר הירדן שכן ודן למה יגור אניות אשר ישב לחוף ימים ועל מפרציו ישכון:<p dir="rtl">
<span dir="rtl" class="inlineHeader" id="b07_Judges, פרק ה, יח">יח</span>
זבלון עם חרף נפשו למות ונפתלי על מרומי שדה:<p dir="rtl">
<span dir="rtl" class="inlineHeader" id="b07_Judges, פרק ה, יט">יט</span>
באו מלכים נלחמו אז נלחמו מלכי כנען בתענך על מי מגדו בצע כסף לא לקחו:<p dir="rtl">
<span dir="rtl" class="inlineHeader" id="b07_Judges, פרק ה, כ">כ</span>
מן שמים נלחמו הכוכבים ממסלותם נלחמו עם סיסרא:<p dir="rtl">
<span dir="rtl" class="inlineHeader" id="b07_Judges, פרק ה, כא">כא</span>
נחל קישון גרפם נחל קדומים נחל קישון תדרכי נפשי עז:<p dir="rtl">
<span dir="rtl" class="inlineHeader" id="b07_Judges, פרק ה, כב">כב</span>
אז הלמו עקבי סוס מדהרות דהרות אביריו:<p dir="rtl">
<span dir="rtl" class="inlineHeader" id="b07_Judges, פרק ה, כג">כג</span>
אורו מרוז אמר מלאך יהוה ארו ארור ישביה כי לא באו לעזרת יהוה לעזרת יהוה בגבורים:<p dir="rtl">
<span dir="rtl" class="inlineHeader" id="b07_Judges, פרק ה, כד">כד</span>
תברך מנשים יעל אשת חבר הקיני מנשים באהל תברך:<p dir="rtl">
<span dir="rtl" class="inlineHeader" id="b07_Judges, פרק ה, כה">כה</span>
מים שאל חלב נתנה בספל אדירים הקריבה חמאה:<p dir="rtl">
<span dir="rtl" class="inlineHeader" id="b07_Judges, פרק ה, כו">כו</span>
ידה ליתד תשלחנה וימינה להלמות עמלים והלמה סיסרא מחקה ראשו ומחצה וחלפה רקתו:<p dir="rtl">
<span dir="rtl" class="inlineHeader" id="b07_Judges, פרק ה, כז">כז</span>
בין רגליה כרע נפל שכב בין רגליה כרע נפל באשר כרע שם נפל שדוד:<p dir="rtl">
<span dir="rtl" class="inlineHeader" id="b07_Judges, פרק ה, כח">כח</span>
בעד החלון נשקפה ותיבב אם סיסרא בעד האשנב מדוע בשש רכבו לבוא מדוע אחרו פעמי מרכבותיו:<p dir="rtl">
<span dir="rtl" class="inlineHeader" id="b07_Judges, פרק ה, כט">כט</span>
חכמות שרותיה תענינה אף היא תשיב אמריה לה:<p dir="rtl">
<span dir="rtl" class="inlineHeader" id="b07_Judges, פרק ה, ל">ל</span>
הלא ימצאו יחלקו שלל רחם רחמתים לראש גבר שלל צבעים לסיסרא שלל צבעים רקמה צבע רקמתים לצוארי שלל:<p dir="rtl">
<span dir="rtl" class="inlineHeader" id="b07_Judges, פרק ה, לא">לא</span>
כן יאבדו כל אויביך יהוה ואהביו כצאת השמש בגברתו ותשקט הארץ ארבעים שנה: <B>(פ)</B><p dir="rtl">
<h3 dir="rtl" id="b07_Judges, פרק ו">פרק ו</h3><p dir="rtl">
<span dir="rtl" class="inlineHeader" id="b07_Judges, פרק ו, א">א</span>
ויעשו בני ישראל הרע בעיני יהוה ויתנם יהוה ביד מדין שבע שנים:<p dir="rtl">
<span dir="rtl" class="inlineHeader" id="b07_Judges, פרק ו, ב">ב</span>
ותעז יד מדין על ישראל מפני מדין עשו להם בני ישראל את המנהרות אשר בהרים ואת המערות ואת המצדות:<p dir="rtl">
<span dir="rtl" class="inlineHeader" id="b07_Judges, פרק ו, ג">ג</span>
והיה אם זרע ישראל ועלה מדין ועמלק ובני קדם ועלו עליו:<p dir="rtl">
<span dir="rtl" class="inlineHeader" id="b07_Judges, פרק ו, ד">ד</span>
ויחנו עליהם וישחיתו את יבול הארץ עד בואך עזה ולא ישאירו מחיה בישראל ושה ושור וחמור:<p dir="rtl">
<span dir="rtl" class="inlineHeader" id="b07_Judges, פרק ו, ה">ה</span>
כי הם ומקניהם יעלו ואהליהם יבאו כדי ארבה לרב ולהם ולגמליהם אין מספר ויבאו בארץ לשחתה:<p dir="rtl">
<span dir="rtl" class="inlineHeader" id="b07_Judges, פרק ו, ו">ו</span>
וידל ישראל מאד מפני מדין ויזעקו בני ישראל אל יהוה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ו, ז">ז</span>
ויהי כי זעקו בני ישראל אל יהוה על אדות מדין:<p dir="rtl">
<span dir="rtl" class="inlineHeader" id="b07_Judges, פרק ו, ח">ח</span>
וישלח יהוה איש נביא אל בני ישראל ויאמר להם כה אמר יהוה אלהי ישראל אנכי העליתי אתכם ממצרים ואציא אתכם מבית עבדים:<p dir="rtl">
<span dir="rtl" class="inlineHeader" id="b07_Judges, פרק ו, ט">ט</span>
ואצל אתכם מיד מצרים ומיד כל לחציכם ואגרש אותם מפניכם ואתנה לכם את ארצם:<p dir="rtl">
<span dir="rtl" class="inlineHeader" id="b07_Judges, פרק ו, י">י</span>
ואמרה לכם אני יהוה אלהיכם לא תיראו את אלהי האמרי אשר אתם יושבים בארצם ולא שמעתם בקולי: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ו, יא">יא</span>
ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין:<p dir="rtl">
<span dir="rtl" class="inlineHeader" id="b07_Judges, פרק ו, יב">יב</span>
וירא אליו מלאך יהוה ויאמר אליו יהוה עמך גבור החיל:<p dir="rtl">
<span dir="rtl" class="inlineHeader" id="b07_Judges, פרק ו, יג">יג</span>
ויאמר אליו גדעון בי אדני ויש יהוה עמנו ולמה מצאתנו כל זאת ואיה כל נפלאתיו אשר ספרו לנו אבותינו לאמר הלא ממצרים העלנו יהוה ועתה נטשנו יהוה ויתננו בכף מדין:<p dir="rtl">
<span dir="rtl" class="inlineHeader" id="b07_Judges, פרק ו, יד">יד</span>
ויפן אליו יהוה ויאמר לך בכחך זה והושעת את ישראל מכף מדין הלא שלחתיך:<p dir="rtl">
<span dir="rtl" class="inlineHeader" id="b07_Judges, פרק ו, טו">טו</span>
ויאמר אליו בי אדני במה אושיע את ישראל הנה אלפי הדל במנשה ואנכי הצעיר בבית אבי:<p dir="rtl">
<span dir="rtl" class="inlineHeader" id="b07_Judges, פרק ו, טז">טז</span>
ויאמר אליו יהוה כי אהיה עמך והכית את מדין כאיש אחד:<p dir="rtl">
<span dir="rtl" class="inlineHeader" id="b07_Judges, פרק ו, יז">יז</span>
ויאמר אליו אם נא מצאתי חן בעיניך ועשית לי אות שאתה מדבר עמי:<p dir="rtl">
<span dir="rtl" class="inlineHeader" id="b07_Judges, פרק ו, יח">יח</span>
אל נא תמש מזה עד באי אליך והצאתי את מנחתי והנחתי לפניך ויאמר אנכי אשב עד שובך:<p dir="rtl">
<span dir="rtl" class="inlineHeader" id="b07_Judges, פרק ו, יט">יט</span>
וגדעון בא ויעש גדי עזים ואיפת קמח מצות הבשר שם בסל והמרק שם בפרור ויוצא אליו אל תחת האלה ויגש: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ו, כ">כ</span>
ויאמר אליו מלאך האלהים קח את הבשר ואת המצות והנח אל הסלע הלז ואת המרק שפוך ויעש כן:<p dir="rtl">
<span dir="rtl" class="inlineHeader" id="b07_Judges, פרק ו, כא">כא</span>
וישלח מלאך יהוה את קצה המשענת אשר בידו ויגע בבשר ובמצות ותעל האש מן הצור ותאכל את הבשר ואת המצות ומלאך יהוה הלך מעיניו:<p dir="rtl">
<span dir="rtl" class="inlineHeader" id="b07_Judges, פרק ו, כב">כב</span>
 וירא גדעון כי מלאך יהוה הוא <B>(ס)</B> <B>(ס)</B> ויאמר גדעון אהה אדני יהוה כי על כן ראיתי מלאך יהוה פנים אל פנים:<p dir="rtl">
<span dir="rtl" class="inlineHeader" id="b07_Judges, פרק ו, כג">כג</span>
ויאמר לו יהוה שלום לך אל תירא לא תמות:<p dir="rtl">
<span dir="rtl" class="inlineHeader" id="b07_Judges, פרק ו, כד">כד</span>
ויבן שם גדעון מזבח ליהוה ויקרא לו יהוה שלום עד היום הזה עודנו בעפרת אבי העזרי: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ו, כה">כה</span>
ויהי בלילה ההוא ויאמר לו יהוה קח את פר השור אשר לאביך ופר השני שבע שנים והרסת את מזבח הבעל אשר לאביך ואת האשרה אשר עליו תכרת:<p dir="rtl">
<span dir="rtl" class="inlineHeader" id="b07_Judges, פרק ו, כו">כו</span>
ובנית מזבח ליהוה אלהיך על ראש המעוז הזה במערכה ולקחת את הפר השני והעלית עולה בעצי האשרה אשר תכרת:<p dir="rtl">
<span dir="rtl" class="inlineHeader" id="b07_Judges, פרק ו, כז">כז</span>
ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את בית אביו ואת אנשי העיר מעשות יומם ויעש לילה:<p dir="rtl">
<span dir="rtl" class="inlineHeader" id="b07_Judges, פרק ו, כח">כח</span>
וישכימו אנשי העיר בבקר והנה נתץ מזבח הבעל והאשרה אשר עליו כרתה ואת הפר השני העלה על המזבח הבנוי:<p dir="rtl">
<span dir="rtl" class="inlineHeader" id="b07_Judges, פרק ו, כט">כט</span>
ויאמרו איש אל רעהו מי עשה הדבר הזה וידרשו ויבקשו ויאמרו גדעון בן יואש עשה הדבר הזה:<p dir="rtl">
<span dir="rtl" class="inlineHeader" id="b07_Judges, פרק ו, ל">ל</span>
ויאמרו אנשי העיר אל יואש הוצא את בנך וימת כי נתץ את מזבח הבעל וכי כרת האשרה אשר עליו:<p dir="rtl">
<span dir="rtl" class="inlineHeader" id="b07_Judges, פרק ו, לא">לא</span>
ויאמר יואש לכל אשר עמדו עליו האתם תריבון לבעל אם אתם תושיעון אותו אשר יריב לו יומת עד הבקר אם אלהים הוא ירב לו כי נתץ את מזבחו:<p dir="rtl">
<span dir="rtl" class="inlineHeader" id="b07_Judges, פרק ו, לב">לב</span>
ויקרא לו ביום ההוא ירבעל לאמר ירב בו הבעל כי נתץ את מזבחו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ו, לג">לג</span>
וכל מדין ועמלק ובני קדם נאספו יחדו ויעברו ויחנו בעמק יזרעאל:<p dir="rtl">
<span dir="rtl" class="inlineHeader" id="b07_Judges, פרק ו, לד">לד</span>
ורוח יהוה לבשה את גדעון ויתקע בשופר ויזעק אביעזר אחריו:<p dir="rtl">
<span dir="rtl" class="inlineHeader" id="b07_Judges, פרק ו, לה">לה</span>
ומלאכים שלח בכל מנשה ויזעק גם הוא אחריו ומלאכים שלח באשר ובזבלון ובנפתלי ויעלו לקראתם:<p dir="rtl">
<span dir="rtl" class="inlineHeader" id="b07_Judges, פרק ו, לו">לו</span>
ויאמר גדעון אל האלהים אם ישך מושיע בידי את ישראל כאשר דברת:<p dir="rtl">
<span dir="rtl" class="inlineHeader" id="b07_Judges, פרק ו, לז">לז</span>
הנה אנכי מציג את גזת הצמר בגרן אם טל יהיה על הגזה לבדה ועל כל הארץ חרב וידעתי כי תושיע בידי את ישראל כאשר דברת:<p dir="rtl">
<span dir="rtl" class="inlineHeader" id="b07_Judges, פרק ו, לח">לח</span>
ויהי כן וישכם ממחרת ויזר את הגזה וימץ טל מן הגזה מלוא הספל מים:<p dir="rtl">
<span dir="rtl" class="inlineHeader" id="b07_Judges, פרק ו, לט">לט</span>
ויאמר גדעון אל האלהים אל יחר אפך בי ואדברה אך הפעם אנסה נא רק הפעם בגזה יהי נא חרב אל הגזה לבדה ועל כל הארץ יהיה טל:<p dir="rtl">
<span dir="rtl" class="inlineHeader" id="b07_Judges, פרק ו, מ">מ</span>
ויעש אלהים כן בלילה ההוא ויהי חרב אל הגזה לבדה ועל כל הארץ היה טל: <B>(פ)</B><p dir="rtl">
<h3 dir="rtl" id="b07_Judges, פרק ז">פרק ז</h3><p dir="rtl">
<span dir="rtl" class="inlineHeader" id="b07_Judges, פרק ז, א">א</span>
וישכם ירבעל הוא גדעון וכל העם אשר אתו ויחנו על עין חרד ומחנה מדין היה לו מצפון מגבעת המורה בעמק:<p dir="rtl">
<span dir="rtl" class="inlineHeader" id="b07_Judges, פרק ז, ב">ב</span>
ויאמר יהוה אל גדעון רב העם אשר אתך מתתי את מדין בידם פן יתפאר עלי ישראל לאמר ידי הושיעה לי:<p dir="rtl">
<span dir="rtl" class="inlineHeader" id="b07_Judges, פרק ז, ג">ג</span>
ועתה קרא נא באזני העם לאמר מי ירא וחרד ישב ויצפר מהר הגלעד וישב מן העם עשרים ושנים אלף ועשרת אלפים נשארו: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ז, ד">ד</span>
ויאמר יהוה אל גדעון עוד העם רב הורד אותם אל המים ואצרפנו לך שם והיה אשר אמר אליך זה ילך אתך הוא ילך אתך וכל אשר אמר אליך זה לא ילך עמך הוא לא ילך:<p dir="rtl">
<span dir="rtl" class="inlineHeader" id="b07_Judges, פרק ז, ה">ה</span>
ויורד את העם אל המים ויאמר יהוה אל גדעון כל אשר ילק בלשונו מן המים כאשר ילק הכלב תציג אותו לבד וכל אשר יכרע על ברכיו לשתות:<p dir="rtl">
<span dir="rtl" class="inlineHeader" id="b07_Judges, פרק ז, ו">ו</span>
ויהי מספר המלקקים בידם אל פיהם שלש מאות איש וכל יתר העם כרעו על ברכיהם לשתות מים: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ז, ז">ז</span>
ויאמר יהוה אל גדעון בשלש מאות האיש המלקקים אושיע אתכם ונתתי את מדין בידך וכל העם ילכו איש למקמו:<p dir="rtl">
<span dir="rtl" class="inlineHeader" id="b07_Judges, פרק ז, ח">ח</span>
ויקחו את צדה העם בידם ואת שופרתיהם ואת כל איש ישראל שלח איש לאהליו ובשלש מאות האיש החזיק ומחנה מדין היה לו מתחת בעמק: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ז, ט">ט</span>
ויהי בלילה ההוא ויאמר אליו יהוה קום רד במחנה כי נתתיו בידך:<p dir="rtl">
<span dir="rtl" class="inlineHeader" id="b07_Judges, פרק ז, י">י</span>
ואם ירא אתה לרדת רד אתה ופרה נערך אל המחנה:<p dir="rtl">
<span dir="rtl" class="inlineHeader" id="b07_Judges, פרק ז, יא">יא</span>
ושמעת מה ידברו ואחר תחזקנה ידיך וירדת במחנה וירד הוא ופרה נערו אל קצה החמשים אשר במחנה:<p dir="rtl">
<span dir="rtl" class="inlineHeader" id="b07_Judges, פרק ז, יב">יב</span>
ומדין ועמלק וכל בני קדם נפלים בעמק כארבה לרב ולגמליהם אין מספר כחול שעל שפת הים לרב:<p dir="rtl">
<span dir="rtl" class="inlineHeader" id="b07_Judges, פרק ז, יג">יג</span>
ויבא גדעון והנה איש מספר לרעהו חלום ויאמר הנה חלום חלמתי והנה צלול לחם שערים מתהפך במחנה מדין ויבא עד האהל ויכהו ויפל ויהפכהו למעלה ונפל האהל:<p dir="rtl">
<span dir="rtl" class="inlineHeader" id="b07_Judges, פרק ז, יד">יד</span>
ויען רעהו ויאמר אין זאת בלתי אם חרב גדעון בן יואש איש ישראל נתן האלהים בידו את מדין ואת כל המחנה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ז, טו">טו</span>
ויהי כשמע גדעון את מספר החלום ואת שברו וישתחו וישב אל מחנה ישראל ויאמר קומו כי נתן יהוה בידכם את מחנה מדין:<p dir="rtl">
<span dir="rtl" class="inlineHeader" id="b07_Judges, פרק ז, טז">טז</span>
ויחץ את שלש מאות האיש שלשה ראשים ויתן שופרות ביד כלם וכדים רקים ולפדים בתוך הכדים:<p dir="rtl">
<span dir="rtl" class="inlineHeader" id="b07_Judges, פרק ז, יז">יז</span>
ויאמר אליהם ממני תראו וכן תעשו והנה אנכי בא בקצה המחנה והיה כאשר אעשה כן תעשון:<p dir="rtl">
<span dir="rtl" class="inlineHeader" id="b07_Judges, פרק ז, יח">יח</span>
ותקעתי בשופר אנכי וכל אשר אתי ותקעתם בשופרות גם אתם סביבות כל המחנה ואמרתם ליהוה ולגדעון: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ז, יט">יט</span>
ויבא גדעון ומאה איש אשר אתו בקצה המחנה ראש האשמרת התיכונה אך הקם הקימו את השמרים ויתקעו בשופרות ונפוץ הכדים אשר בידם:<p dir="rtl">
<span dir="rtl" class="inlineHeader" id="b07_Judges, פרק ז, כ">כ</span>
ויתקעו שלשת הראשים בשופרות וישברו הכדים ויחזיקו ביד שמאולם בלפדים וביד ימינם השופרות לתקוע ויקראו חרב ליהוה ולגדעון:<p dir="rtl">
<span dir="rtl" class="inlineHeader" id="b07_Judges, פרק ז, כא">כא</span>
ויעמדו איש תחתיו סביב למחנה וירץ כל המחנה ויריעו ויניסו<p dir="rtl">
<span dir="rtl" class="inlineHeader" id="b07_Judges, פרק ז, כב">כב</span>
ויתקעו שלש מאות השופרות וישם יהוה את חרב איש ברעהו ובכל המחנה וינס המחנה עד בית השטה צררתה עד שפת אבל מחולה על טבת:<p dir="rtl">
<span dir="rtl" class="inlineHeader" id="b07_Judges, פרק ז, כג">כג</span>
ויצעק איש ישראל מנפתלי ומן אשר ומן כל מנשה וירדפו אחרי מדין:<p dir="rtl">
<span dir="rtl" class="inlineHeader" id="b07_Judges, פרק ז, כד">כד</span>
ומלאכים שלח גדעון בכל הר אפרים לאמר רדו לקראת מדין ולכדו להם את המים עד בית ברה ואת הירדן ויצעק כל איש אפרים וילכדו את המים עד בית ברה ואת הירדן:<p dir="rtl">
<span dir="rtl" class="inlineHeader" id="b07_Judges, פרק ז, כה">כה</span>
וילכדו שני שרי מדין את ערב ואת זאב ויהרגו את עורב בצור עורב ואת זאב הרגו ביקב זאב וירדפו אל מדין וראש ערב וזאב הביאו אל גדעון מעבר לירדן:<p dir="rtl">
<h3 dir="rtl" id="b07_Judges, פרק ח">פרק ח</h3><p dir="rtl">
<span dir="rtl" class="inlineHeader" id="b07_Judges, פרק ח, א">א</span>
ויאמרו אליו איש אפרים מה הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה:<p dir="rtl">
<span dir="rtl" class="inlineHeader" id="b07_Judges, פרק ח, ב">ב</span>
ויאמר אליהם מה עשיתי עתה ככם הלוא טוב עללות אפרים מבציר אביעזר:<p dir="rtl">
<span dir="rtl" class="inlineHeader" id="b07_Judges, פרק ח, ג">ג</span>
בידכם נתן אלהים את שרי מדין את ערב ואת זאב ומה יכלתי עשות ככם אז רפתה רוחם מעליו בדברו הדבר הזה:<p dir="rtl">
<span dir="rtl" class="inlineHeader" id="b07_Judges, פרק ח, ד">ד</span>
ויבא גדעון הירדנה עבר הוא ושלש מאות האיש אשר אתו עיפים ורדפים:<p dir="rtl">
<span dir="rtl" class="inlineHeader" id="b07_Judges, פרק ח, ה">ה</span>
ויאמר לאנשי סכות תנו נא ככרות לחם לעם אשר ברגלי כי עיפים הם ואנכי רדף אחרי זבח וצלמנע מלכי מדין:<p dir="rtl">
<span dir="rtl" class="inlineHeader" id="b07_Judges, פרק ח, ו">ו</span>
ויאמר שרי סכות הכף זבח וצלמנע עתה בידך כי נתן לצבאך לחם:<p dir="rtl">
<span dir="rtl" class="inlineHeader" id="b07_Judges, פרק ח, ז">ז</span>
ויאמר גדעון לכן בתת יהוה את זבח ואת צלמנע בידי ודשתי את בשרכם את קוצי המדבר ואת הברקנים:<p dir="rtl">
<span dir="rtl" class="inlineHeader" id="b07_Judges, פרק ח, ח">ח</span>
ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות:<p dir="rtl">
<span dir="rtl" class="inlineHeader" id="b07_Judges, פרק ח, ט">ט</span>
ויאמר גם לאנשי פנואל לאמר בשובי בשלום אתץ את המגדל הזה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ח, י">י</span>
וזבח וצלמנע בקרקר ומחניהם עמם כחמשת עשר אלף כל הנותרים מכל מחנה בני קדם והנפלים מאה ועשרים אלף איש שלף חרב:<p dir="rtl">
<span dir="rtl" class="inlineHeader" id="b07_Judges, פרק ח, יא">יא</span>
ויעל גדעון דרך השכוני באהלים מקדם לנבח ויגבהה ויך את המחנה והמחנה היה בטח:<p dir="rtl">
<span dir="rtl" class="inlineHeader" id="b07_Judges, פרק ח, יב">יב</span>
וינוסו זבח וצלמנע וירדף אחריהם וילכד את שני מלכי מדין את זבח ואת צלמנע וכל המחנה החריד:<p dir="rtl">
<span dir="rtl" class="inlineHeader" id="b07_Judges, פרק ח, יג">יג</span>
וישב גדעון בן יואש מן המלחמה מלמעלה החרס:<p dir="rtl">
<span dir="rtl" class="inlineHeader" id="b07_Judges, פרק ח, יד">יד</span>
וילכד נער מאנשי סכות וישאלהו ויכתב אליו את שרי סכות ואת זקניה שבעים ושבעה איש:<p dir="rtl">
<span dir="rtl" class="inlineHeader" id="b07_Judges, פרק ח, טו">טו</span>
ויבא אל אנשי סכות ויאמר הנה זבח וצלמנע אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם:<p dir="rtl">
<span dir="rtl" class="inlineHeader" id="b07_Judges, פרק ח, טז">טז</span>
ויקח את זקני העיר ואת קוצי המדבר ואת הברקנים וידע בהם את אנשי סכות:<p dir="rtl">
<span dir="rtl" class="inlineHeader" id="b07_Judges, פרק ח, יז">יז</span>
ואת מגדל פנואל נתץ ויהרג את אנשי העיר:<p dir="rtl">
<span dir="rtl" class="inlineHeader" id="b07_Judges, פרק ח, יח">יח</span>
ויאמר אל זבח ואל צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך:<p dir="rtl">
<span dir="rtl" class="inlineHeader" id="b07_Judges, פרק ח, יט">יט</span>
ויאמר אחי בני אמי הם חי יהוה לו החיתם אותם לא הרגתי אתכם:<p dir="rtl">
<span dir="rtl" class="inlineHeader" id="b07_Judges, פרק ח, כ">כ</span>
ויאמר ליתר בכורו קום הרג אותם ולא שלף הנער חרבו כי ירא כי עודנו נער:<p dir="rtl">
<span dir="rtl" class="inlineHeader" id="b07_Judges, פרק ח, כא">כא</span>
ויאמר זבח וצלמנע קום אתה ופגע בנו כי כאיש גבורתו ויקם גדעון ויהרג את זבח ואת צלמנע ויקח את השהרנים אשר בצוארי גמליהם:<p dir="rtl">
<span dir="rtl" class="inlineHeader" id="b07_Judges, פרק ח, כב">כב</span>
ויאמרו איש ישראל אל גדעון משל בנו גם אתה גם בנך גם בן בנך כי הושעתנו מיד מדין:<p dir="rtl">
<span dir="rtl" class="inlineHeader" id="b07_Judges, פרק ח, כג">כג</span>
ויאמר אלהם גדעון לא אמשל אני בכם ולא ימשל בני בכם יהוה ימשל בכם:<p dir="rtl">
<span dir="rtl" class="inlineHeader" id="b07_Judges, פרק ח, כד">כד</span>
ויאמר אלהם גדעון אשאלה מכם שאלה ותנו לי איש נזם שללו כי נזמי זהב להם כי ישמעאלים הם:<p dir="rtl">
<span dir="rtl" class="inlineHeader" id="b07_Judges, פרק ח, כה">כה</span>
ויאמרו נתון נתן ויפרשו את השמלה וישליכו שמה איש נזם שללו:<p dir="rtl">
<span dir="rtl" class="inlineHeader" id="b07_Judges, פרק ח, כו">כו</span>
ויהי משקל נזמי הזהב אשר שאל אלף ושבע מאות זהב לבד מן השהרנים והנטפות ובגדי הארגמן שעל מלכי מדין ולבד מן הענקות אשר בצוארי גמליהם:<p dir="rtl">
<span dir="rtl" class="inlineHeader" id="b07_Judges, פרק ח, כז">כז</span>
ויעש אותו גדעון לאפוד ויצג אותו בעירו בעפרה ויזנו כל ישראל אחריו שם ויהי לגדעון ולביתו למוקש:<p dir="rtl">
<span dir="rtl" class="inlineHeader" id="b07_Judges, פרק ח, כח">כח</span>
ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ח, כט">כט</span>
וילך ירבעל בן יואש וישב בביתו:<p dir="rtl">
<span dir="rtl" class="inlineHeader" id="b07_Judges, פרק ח, ל">ל</span>
ולגדעון היו שבעים בנים יצאי ירכו כי נשים רבות היו לו:<p dir="rtl">
<span dir="rtl" class="inlineHeader" id="b07_Judges, פרק ח, לא">לא</span>
ופילגשו אשר בשכם ילדה לו גם היא בן וישם את שמו אבימלך:<p dir="rtl">
<span dir="rtl" class="inlineHeader" id="b07_Judges, פרק ח, לב">לב</span>
וימת גדעון בן יואש בשיבה טובה ויקבר בקבר יואש אביו בעפרה אבי העזרי: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ח, לג">לג</span>
ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים:<p dir="rtl">
<span dir="rtl" class="inlineHeader" id="b07_Judges, פרק ח, לד">לד</span>
ולא זכרו בני ישראל את יהוה אלהיהם המציל אותם מיד כל איביהם מסביב:<p dir="rtl">
<span dir="rtl" class="inlineHeader" id="b07_Judges, פרק ח, לה">לה</span>
ולא עשו חסד עם בית ירבעל גדעון ככל הטובה אשר עשה עם ישראל: <B>(פ)</B><p dir="rtl">
<h3 dir="rtl" id="b07_Judges, פרק ט">פרק ט</h3><p dir="rtl">
<span dir="rtl" class="inlineHeader" id="b07_Judges, פרק ט, א">א</span>
וילך אבימלך בן ירבעל שכמה אל אחי אמו וידבר אליהם ואל כל משפחת בית אבי אמו לאמר:<p dir="rtl">
<span dir="rtl" class="inlineHeader" id="b07_Judges, פרק ט, ב">ב</span>
דברו נא באזני כל בעלי שכם מה טוב לכם המשל בכם שבעים איש כל בני ירבעל אם משל בכם איש אחד וזכרתם כי עצמכם ובשרכם אני:<p dir="rtl">
<span dir="rtl" class="inlineHeader" id="b07_Judges, פרק ט, ג">ג</span>
וידברו אחי אמו עליו באזני כל בעלי שכם את כל הדברים האלה ויט לבם אחרי אבימלך כי אמרו אחינו הוא:<p dir="rtl">
<span dir="rtl" class="inlineHeader" id="b07_Judges, פרק ט, ד">ד</span>
ויתנו לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו:<p dir="rtl">
<span dir="rtl" class="inlineHeader" id="b07_Judges, פרק ט, ה">ה</span>
ויבא בית אביו עפרתה ויהרג את אחיו בני ירבעל שבעים איש על אבן אחת ויותר יותם בן ירבעל הקטן כי נחבא: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ט, ו">ו</span>
ויאספו כל בעלי שכם וכל בית מלוא וילכו וימליכו את אבימלך למלך עם אלון מצב אשר בשכם:<p dir="rtl">
<span dir="rtl" class="inlineHeader" id="b07_Judges, פרק ט, ז">ז</span>
ויגדו ליותם וילך ויעמד בראש הר גרזים וישא קולו ויקרא ויאמר להם שמעו אלי בעלי שכם וישמע אליכם אלהים:<p dir="rtl">
<span dir="rtl" class="inlineHeader" id="b07_Judges, פרק ט, ח">ח</span>
הלוך הלכו העצים למשח עליהם מלך ויאמרו לזית מלוכה עלינו:<p dir="rtl">
<span dir="rtl" class="inlineHeader" id="b07_Judges, פרק ט, ט">ט</span>
ויאמר להם הזית החדלתי את דשני אשר בי יכבדו אלהים ואנשים והלכתי לנוע על העצים:<p dir="rtl">
<span dir="rtl" class="inlineHeader" id="b07_Judges, פרק ט, י">י</span>
ויאמרו העצים לתאנה לכי את מלכי עלינו:<p dir="rtl">
<span dir="rtl" class="inlineHeader" id="b07_Judges, פרק ט, יא">יא</span>
ותאמר להם התאנה החדלתי את מתקי ואת תנובתי הטובה והלכתי לנוע על העצים:<p dir="rtl">
<span dir="rtl" class="inlineHeader" id="b07_Judges, פרק ט, יב">יב</span>
ויאמרו העצים לגפן לכי את מלוכי עלינו:<p dir="rtl">
<span dir="rtl" class="inlineHeader" id="b07_Judges, פרק ט, יג">יג</span>
ותאמר להם הגפן החדלתי את תירושי המשמח אלהים ואנשים והלכתי לנוע על העצים:<p dir="rtl">
<span dir="rtl" class="inlineHeader" id="b07_Judges, פרק ט, יד">יד</span>
ויאמרו כל העצים אל האטד לך אתה מלך עלינו:<p dir="rtl">
<span dir="rtl" class="inlineHeader" id="b07_Judges, פרק ט, טו">טו</span>
ויאמר האטד אל העצים אם באמת אתם משחים אתי למלך עליכם באו חסו בצלי ואם אין תצא אש מן האטד ותאכל את ארזי הלבנון:<p dir="rtl">
<span dir="rtl" class="inlineHeader" id="b07_Judges, פרק ט, טז">טז</span>
ועתה אם באמת ובתמים עשיתם ותמליכו את אבימלך ואם טובה עשיתם עם ירבעל ועם ביתו ואם כגמול ידיו עשיתם לו:<p dir="rtl">
<span dir="rtl" class="inlineHeader" id="b07_Judges, פרק ט, יז">יז</span>
אשר נלחם אבי עליכם וישלך את נפשו מנגד ויצל אתכם מיד מדין:<p dir="rtl">
<span dir="rtl" class="inlineHeader" id="b07_Judges, פרק ט, יח">יח</span>
ואתם קמתם על בית אבי היום ותהרגו את בניו שבעים איש על אבן אחת ותמליכו את אבימלך בן אמתו על בעלי שכם כי אחיכם הוא:<p dir="rtl">
<span dir="rtl" class="inlineHeader" id="b07_Judges, פרק ט, יט">יט</span>
ואם באמת ובתמים עשיתם עם ירבעל ועם ביתו היום הזה שמחו באבימלך וישמח גם הוא בכם:<p dir="rtl">
<span dir="rtl" class="inlineHeader" id="b07_Judges, פרק ט, כ">כ</span>
ואם אין תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך:<p dir="rtl">
<span dir="rtl" class="inlineHeader" id="b07_Judges, פרק ט, כא">כא</span>
וינס יותם ויברח וילך בארה וישב שם מפני אבימלך אחיו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ט, כב">כב</span>
וישר אבימלך על ישראל שלש שנים:<p dir="rtl">
<span dir="rtl" class="inlineHeader" id="b07_Judges, פרק ט, כג">כג</span>
וישלח אלהים רוח רעה בין אבימלך ובין בעלי שכם ויבגדו בעלי שכם באבימלך:<p dir="rtl">
<span dir="rtl" class="inlineHeader" id="b07_Judges, פרק ט, כד">כד</span>
לבוא חמס שבעים בני ירבעל ודמם לשום על אבימלך אחיהם אשר הרג אותם ועל בעלי שכם אשר חזקו את ידיו להרג את אחיו:<p dir="rtl">
<span dir="rtl" class="inlineHeader" id="b07_Judges, פרק ט, כה">כה</span>
וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך ויגד לאבימלך: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ט, כו">כו</span>
ויבא געל בן עבד ואחיו ויעברו בשכם ויבטחו בו בעלי שכם:<p dir="rtl">
<span dir="rtl" class="inlineHeader" id="b07_Judges, פרק ט, כז">כז</span>
ויצאו השדה ויבצרו את כרמיהם וידרכו ויעשו הלולים ויבאו בית אלהיהם ויאכלו וישתו ויקללו את אבימלך:<p dir="rtl">
<span dir="rtl" class="inlineHeader" id="b07_Judges, פרק ט, כח">כח</span>
ויאמר געל בן עבד מי אבימלך ומי שכם כי נעבדנו הלא בן ירבעל וזבל פקידו עבדו את אנשי חמור אבי שכם ומדוע נעבדנו אנחנו:<p dir="rtl">
<span dir="rtl" class="inlineHeader" id="b07_Judges, פרק ט, כט">כט</span>
ומי יתן את העם הזה בידי ואסירה את אבימלך ויאמר לאבימלך רבה צבאך וצאה:<p dir="rtl">
<span dir="rtl" class="inlineHeader" id="b07_Judges, פרק ט, ל">ל</span>
וישמע זבל שר העיר את דברי געל בן עבד ויחר אפו:<p dir="rtl">
<span dir="rtl" class="inlineHeader" id="b07_Judges, פרק ט, לא">לא</span>
וישלח מלאכים אל אבימלך בתרמה לאמר הנה געל בן עבד ואחיו באים שכמה והנם צרים את העיר עליך:<p dir="rtl">
<span dir="rtl" class="inlineHeader" id="b07_Judges, פרק ט, לב">לב</span>
ועתה קום לילה אתה והעם אשר אתך וארב בשדה:<p dir="rtl">
<span dir="rtl" class="inlineHeader" id="b07_Judges, פרק ט, לג">לג</span>
והיה בבקר כזרח השמש תשכים ופשטת על העיר והנה הוא והעם אשר אתו יצאים אליך ועשית לו כאשר תמצא ידך: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ט, לד">לד</span>
ויקם אבימלך וכל העם אשר עמו לילה ויארבו על שכם ארבעה ראשים:<p dir="rtl">
<span dir="rtl" class="inlineHeader" id="b07_Judges, פרק ט, לה">לה</span>
ויצא געל בן עבד ויעמד פתח שער העיר ויקם אבימלך והעם אשר אתו מן המארב:<p dir="rtl">
<span dir="rtl" class="inlineHeader" id="b07_Judges, פרק ט, לו">לו</span>
וירא געל את העם ויאמר אל זבל הנה עם יורד מראשי ההרים ויאמר אליו זבל את צל ההרים אתה ראה כאנשים: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ט, לז">לז</span>
ויסף עוד געל לדבר ויאמר הנה עם יורדים מעם טבור הארץ וראש אחד בא מדרך אלון מעוננים:<p dir="rtl">
<span dir="rtl" class="inlineHeader" id="b07_Judges, פרק ט, לח">לח</span>
ויאמר אליו זבל איה אפוא פיך אשר תאמר מי אבימלך כי נעבדנו הלא זה העם אשר מאסתה בו צא נא עתה והלחם בו: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק ט, לט">לט</span>
ויצא געל לפני בעלי שכם וילחם באבימלך:<p dir="rtl">
<span dir="rtl" class="inlineHeader" id="b07_Judges, פרק ט, מ">מ</span>
וירדפהו אבימלך וינס מפניו ויפלו חללים רבים עד פתח השער:<p dir="rtl">
<span dir="rtl" class="inlineHeader" id="b07_Judges, פרק ט, מא">מא</span>
וישב אבימלך בארומה ויגרש זבל את געל ואת אחיו משבת בשכם:<p dir="rtl">
<span dir="rtl" class="inlineHeader" id="b07_Judges, פרק ט, מב">מב</span>
ויהי ממחרת ויצא העם השדה ויגדו לאבימלך:<p dir="rtl">
<span dir="rtl" class="inlineHeader" id="b07_Judges, פרק ט, מג">מג</span>
ויקח את העם ויחצם לשלשה ראשים ויארב בשדה וירא והנה העם יצא מן העיר ויקם עליהם ויכם:<p dir="rtl">
<span dir="rtl" class="inlineHeader" id="b07_Judges, פרק ט, מד">מד</span>
ואבימלך והראשים אשר עמו פשטו ויעמדו פתח שער העיר ושני הראשים פשטו על כל אשר בשדה ויכום:<p dir="rtl">
<span dir="rtl" class="inlineHeader" id="b07_Judges, פרק ט, מה">מה</span>
ואבימלך נלחם בעיר כל היום ההוא וילכד את העיר ואת העם אשר בה הרג ויתץ את העיר ויזרעה מלח: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ט, מו">מו</span>
וישמעו כל בעלי מגדל שכם ויבאו אל צריח בית אל ברית:<p dir="rtl">
<span dir="rtl" class="inlineHeader" id="b07_Judges, פרק ט, מז">מז</span>
ויגד לאבימלך כי התקבצו כל בעלי מגדל שכם:<p dir="rtl">
<span dir="rtl" class="inlineHeader" id="b07_Judges, פרק ט, מח">מח</span>
ויעל אבימלך הר צלמון הוא וכל העם אשר אתו ויקח אבימלך את הקרדמות בידו ויכרת שוכת עצים וישאה וישם על שכמו ויאמר אל העם אשר עמו מה ראיתם עשיתי מהרו עשו כמוני:<p dir="rtl">
<span dir="rtl" class="inlineHeader" id="b07_Judges, פרק ט, מט">מט</span>
ויכרתו גם כל העם איש שוכה וילכו אחרי אבימלך וישימו על הצריח ויציתו עליהם את הצריח באש וימתו גם כל אנשי מגדל שכם כאלף איש ואשה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק ט, נ">נ</span>
וילך אבימלך אל תבץ ויחן בתבץ וילכדה:<p dir="rtl">
<span dir="rtl" class="inlineHeader" id="b07_Judges, פרק ט, נא">נא</span>
ומגדל עז היה בתוך העיר וינסו שמה כל האנשים והנשים וכל בעלי העיר ויסגרו בעדם ויעלו על גג המגדל:<p dir="rtl">
<span dir="rtl" class="inlineHeader" id="b07_Judges, פרק ט, נב">נב</span>
ויבא אבימלך עד המגדל וילחם בו ויגש עד פתח המגדל לשרפו באש:<p dir="rtl">
<span dir="rtl" class="inlineHeader" id="b07_Judges, פרק ט, נג">נג</span>
ותשלך אשה אחת פלח רכב על ראש אבימלך ותרץ את גלגלתו:<p dir="rtl">
<span dir="rtl" class="inlineHeader" id="b07_Judges, פרק ט, נד">נד</span>
ויקרא מהרה אל הנער נשא כליו ויאמר לו שלף חרבך ומותתני פן יאמרו לי אשה הרגתהו וידקרהו נערו וימת:<p dir="rtl">
<span dir="rtl" class="inlineHeader" id="b07_Judges, פרק ט, נה">נה</span>
ויראו איש ישראל כי מת אבימלך וילכו איש למקמו:<p dir="rtl">
<span dir="rtl" class="inlineHeader" id="b07_Judges, פרק ט, נו">נו</span>
וישב אלהים את רעת אבימלך אשר עשה לאביו להרג את שבעים אחיו:<p dir="rtl">
<span dir="rtl" class="inlineHeader" id="b07_Judges, פרק ט, נז">נז</span>
ואת כל רעת אנשי שכם השיב אלהים בראשם ותבא אליהם קללת יותם בן ירבעל: <B>(פ)</B><p dir="rtl">
<h3 dir="rtl" id="b07_Judges, פרק י">פרק י</h3><p dir="rtl">
<span dir="rtl" class="inlineHeader" id="b07_Judges, פרק י, א">א</span>
ויקם אחרי אבימלך להושיע את ישראל תולע בן פואה בן דודו איש יששכר והוא ישב בשמיר בהר אפרים:<p dir="rtl">
<span dir="rtl" class="inlineHeader" id="b07_Judges, פרק י, ב">ב</span>
וישפט את ישראל עשרים ושלש שנה וימת ויקבר בשמיר: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק י, ג">ג</span>
ויקם אחריו יאיר הגלעדי וישפט את ישראל עשרים ושתים שנה:<p dir="rtl">
<span dir="rtl" class="inlineHeader" id="b07_Judges, פרק י, ד">ד</span>
ויהי לו שלשים בנים רכבים על שלשים עירים ושלשים עירים להם להם יקראו חות יאיר עד היום הזה אשר בארץ הגלעד:<p dir="rtl">
<span dir="rtl" class="inlineHeader" id="b07_Judges, פרק י, ה">ה</span>
וימת יאיר ויקבר בקמון: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק י, ו">ו</span>
ויספו בני ישראל לעשות הרע בעיני יהוה ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את יהוה ולא עבדוהו:<p dir="rtl">
<span dir="rtl" class="inlineHeader" id="b07_Judges, פרק י, ז">ז</span>
ויחר אף יהוה בישראל וימכרם ביד פלשתים וביד בני עמון:<p dir="rtl">
<span dir="rtl" class="inlineHeader" id="b07_Judges, פרק י, ח">ח</span>
וירעצו וירצצו את בני ישראל בשנה ההיא שמנה עשרה שנה את כל בני ישראל אשר בעבר הירדן בארץ האמרי אשר בגלעד:<p dir="rtl">
<span dir="rtl" class="inlineHeader" id="b07_Judges, פרק י, ט">ט</span>
ויעברו בני עמון את הירדן להלחם גם ביהודה ובבנימין ובבית אפרים ותצר לישראל מאד:<p dir="rtl">
<span dir="rtl" class="inlineHeader" id="b07_Judges, פרק י, י">י</span>
ויזעקו בני ישראל אל יהוה לאמר חטאנו לך וכי עזבנו את אלהינו ונעבד את הבעלים: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק י, יא">יא</span>
ויאמר יהוה אל בני ישראל הלא ממצרים ומן האמרי ומן בני עמון ומן פלשתים:<p dir="rtl">
<span dir="rtl" class="inlineHeader" id="b07_Judges, פרק י, יב">יב</span>
וצידונים ועמלק ומעון לחצו אתכם ותצעקו אלי ואושיעה אתכם מידם:<p dir="rtl">
<span dir="rtl" class="inlineHeader" id="b07_Judges, פרק י, יג">יג</span>
ואתם עזבתם אותי ותעבדו אלהים אחרים לכן לא אוסיף להושיע אתכם:<p dir="rtl">
<span dir="rtl" class="inlineHeader" id="b07_Judges, פרק י, יד">יד</span>
לכו וזעקו אל האלהים אשר בחרתם בם המה יושיעו לכם בעת צרתכם:<p dir="rtl">
<span dir="rtl" class="inlineHeader" id="b07_Judges, פרק י, טו">טו</span>
ויאמרו בני ישראל אל יהוה חטאנו עשה אתה לנו ככל הטוב בעיניך אך הצילנו נא היום הזה:<p dir="rtl">
<span dir="rtl" class="inlineHeader" id="b07_Judges, פרק י, טז">טז</span>
ויסירו את אלהי הנכר מקרבם ויעבדו את יהוה ותקצר נפשו בעמל ישראל: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק י, יז">יז</span>
ויצעקו בני עמון ויחנו בגלעד ויאספו בני ישראל ויחנו במצפה:<p dir="rtl">
<span dir="rtl" class="inlineHeader" id="b07_Judges, פרק י, יח">יח</span>
ויאמרו העם שרי גלעד איש אל רעהו מי האיש אשר יחל להלחם בבני עמון יהיה לראש לכל ישבי גלעד: <B>(פ)</B><p dir="rtl">
<h3 dir="rtl" id="b07_Judges, פרק יא">פרק יא</h3><p dir="rtl">
<span dir="rtl" class="inlineHeader" id="b07_Judges, פרק יא, א">א</span>
ויפתח הגלעדי היה גבור חיל והוא בן אשה זונה ויולד גלעד את יפתח:<p dir="rtl">
<span dir="rtl" class="inlineHeader" id="b07_Judges, פרק יא, ב">ב</span>
ותלד אשת גלעד לו בנים ויגדלו בני האשה ויגרשו את יפתח ויאמרו לו לא תנחל בבית אבינו כי בן אשה אחרת אתה:<p dir="rtl">
<span dir="rtl" class="inlineHeader" id="b07_Judges, פרק יא, ג">ג</span>
ויברח יפתח מפני אחיו וישב בארץ טוב ויתלקטו אל יפתח אנשים ריקים ויצאו עמו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יא, ד">ד</span>
ויהי מימים וילחמו בני עמון עם ישראל:<p dir="rtl">
<span dir="rtl" class="inlineHeader" id="b07_Judges, פרק יא, ה">ה</span>
ויהי כאשר נלחמו בני עמון עם ישראל וילכו זקני גלעד לקחת את יפתח מארץ טוב:<p dir="rtl">
<span dir="rtl" class="inlineHeader" id="b07_Judges, פרק יא, ו">ו</span>
ויאמרו ליפתח לכה והייתה לנו לקצין ונלחמה בבני עמון:<p dir="rtl">
<span dir="rtl" class="inlineHeader" id="b07_Judges, פרק יא, ז">ז</span>
ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם:<p dir="rtl">
<span dir="rtl" class="inlineHeader" id="b07_Judges, פרק יא, ח">ח</span>
ויאמרו זקני גלעד אל יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד:<p dir="rtl">
<span dir="rtl" class="inlineHeader" id="b07_Judges, פרק יא, ט">ט</span>
ויאמר יפתח אל זקני גלעד אם משיבים אתם אותי להלחם בבני עמון ונתן יהוה אותם לפני אנכי אהיה לכם לראש:<p dir="rtl">
<span dir="rtl" class="inlineHeader" id="b07_Judges, פרק יא, י">י</span>
ויאמרו זקני גלעד אל יפתח יהוה יהיה שמע בינותינו אם לא כדברך כן נעשה:<p dir="rtl">
<span dir="rtl" class="inlineHeader" id="b07_Judges, פרק יא, יא">יא</span>
וילך יפתח עם זקני גלעד וישימו העם אותו עליהם לראש ולקצין וידבר יפתח את כל דבריו לפני יהוה במצפה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יא, יב">יב</span>
וישלח יפתח מלאכים אל מלך בני עמון לאמר מה לי ולך כי באת אלי להלחם בארצי:<p dir="rtl">
<span dir="rtl" class="inlineHeader" id="b07_Judges, פרק יא, יג">יג</span>
ויאמר מלך בני עמון אל מלאכי יפתח כי לקח ישראל את ארצי בעלותו ממצרים מארנון ועד היבק ועד הירדן ועתה השיבה אתהן בשלום:<p dir="rtl">
<span dir="rtl" class="inlineHeader" id="b07_Judges, פרק יא, יד">יד</span>
ויוסף עוד יפתח וישלח מלאכים אל מלך בני עמון:<p dir="rtl">
<span dir="rtl" class="inlineHeader" id="b07_Judges, פרק יא, טו">טו</span>
ויאמר לו כה אמר יפתח לא לקח ישראל את ארץ מואב ואת ארץ בני עמון:<p dir="rtl">
<span dir="rtl" class="inlineHeader" id="b07_Judges, פרק יא, טז">טז</span>
כי בעלותם ממצרים וילך ישראל במדבר עד ים סוף ויבא קדשה:<p dir="rtl">
<span dir="rtl" class="inlineHeader" id="b07_Judges, פרק יא, יז">יז</span>
וישלח ישראל מלאכים אל מלך אדום לאמר אעברה נא בארצך ולא שמע מלך אדום וגם אל מלך מואב שלח ולא אבה וישב ישראל בקדש:<p dir="rtl">
<span dir="rtl" class="inlineHeader" id="b07_Judges, פרק יא, יח">יח</span>
וילך במדבר ויסב את ארץ אדום ואת ארץ מואב ויבא ממזרח שמש לארץ מואב ויחנון בעבר ארנון ולא באו בגבול מואב כי ארנון גבול מואב:<p dir="rtl">
<span dir="rtl" class="inlineHeader" id="b07_Judges, פרק יא, יט">יט</span>
וישלח ישראל מלאכים אל סיחון מלך האמרי מלך חשבון ויאמר לו ישראל נעברה נא בארצך עד מקומי:<p dir="rtl">
<span dir="rtl" class="inlineHeader" id="b07_Judges, פרק יא, כ">כ</span>
ולא האמין סיחון את ישראל עבר בגבלו ויאסף סיחון את כל עמו ויחנו ביהצה וילחם עם ישראל:<p dir="rtl">
<span dir="rtl" class="inlineHeader" id="b07_Judges, פרק יא, כא">כא</span>
ויתן יהוה אלהי ישראל את סיחון ואת כל עמו ביד ישראל ויכום ויירש ישראל את כל ארץ האמרי יושב הארץ ההיא:<p dir="rtl">
<span dir="rtl" class="inlineHeader" id="b07_Judges, פרק יא, כב">כב</span>
ויירשו את כל גבול האמרי מארנון ועד היבק ומן המדבר ועד הירדן:<p dir="rtl">
<span dir="rtl" class="inlineHeader" id="b07_Judges, פרק יא, כג">כג</span>
ועתה יהוה אלהי ישראל הוריש את האמרי מפני עמו ישראל ואתה תירשנו:<p dir="rtl">
<span dir="rtl" class="inlineHeader" id="b07_Judges, פרק יא, כד">כד</span>
הלא את אשר יורישך כמוש אלהיך אותו תירש ואת כל אשר הוריש יהוה אלהינו מפנינו אותו נירש:<p dir="rtl">
<span dir="rtl" class="inlineHeader" id="b07_Judges, פרק יא, כה">כה</span>
ועתה הטוב טוב אתה מבלק בן צפור מלך מואב הרוב רב עם ישראל אם נלחם נלחם בם:<p dir="rtl">
<span dir="rtl" class="inlineHeader" id="b07_Judges, פרק יא, כו">כו</span>
בשבת ישראל בחשבון ובבנותיה ובערעור ובבנותיה ובכל הערים אשר על ידי ארנון שלש מאות שנה ומדוע לא הצלתם בעת ההיא:<p dir="rtl">
<span dir="rtl" class="inlineHeader" id="b07_Judges, פרק יא, כז">כז</span>
ואנכי לא חטאתי לך ואתה עשה אתי רעה להלחם בי ישפט יהוה השפט היום בין בני ישראל ובין בני עמון:<p dir="rtl">
<span dir="rtl" class="inlineHeader" id="b07_Judges, פרק יא, כח">כח</span>
ולא שמע מלך בני עמון אל דברי יפתח אשר שלח אליו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יא, כט">כט</span>
ותהי על יפתח רוח יהוה ויעבר את הגלעד ואת מנשה ויעבר את מצפה גלעד וממצפה גלעד עבר בני עמון:<p dir="rtl">
<span dir="rtl" class="inlineHeader" id="b07_Judges, פרק יא, ל">ל</span>
וידר יפתח נדר ליהוה ויאמר אם נתון תתן את בני עמון בידי:<p dir="rtl">
<span dir="rtl" class="inlineHeader" id="b07_Judges, פרק יא, לא">לא</span>
והיה היוצא אשר יצא מדלתי ביתי לקראתי בשובי בשלום מבני עמון והיה ליהוה והעליתהו עולה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יא, לב">לב</span>
ויעבר יפתח אל בני עמון להלחם בם ויתנם יהוה בידו:<p dir="rtl">
<span dir="rtl" class="inlineHeader" id="b07_Judges, פרק יא, לג">לג</span>
ויכם מערוער ועד בואך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יא, לד">לד</span>
ויבא יפתח המצפה אל ביתו והנה בתו יצאת לקראתו בתפים ובמחלות ורק היא יחידה אין לו ממנו בן או בת:<p dir="rtl">
<span dir="rtl" class="inlineHeader" id="b07_Judges, פרק יא, לה">לה</span>
ויהי כראותו אותה ויקרע את בגדיו ויאמר אהה בתי הכרע הכרעתני ואת היית בעכרי ואנכי פציתי פי אל יהוה ולא אוכל לשוב:<p dir="rtl">
<span dir="rtl" class="inlineHeader" id="b07_Judges, פרק יא, לו">לו</span>
ותאמר אליו אבי פציתה את פיך אל יהוה עשה לי כאשר יצא מפיך אחרי אשר עשה לך יהוה נקמות מאיביך מבני עמון:<p dir="rtl">
<span dir="rtl" class="inlineHeader" id="b07_Judges, פרק יא, לז">לז</span>
ותאמר אל אביה יעשה לי הדבר הזה הרפה ממני שנים חדשים ואלכה וירדתי על ההרים ואבכה על בתולי אנכי ורעיתי<p dir="rtl">
<span dir="rtl" class="inlineHeader" id="b07_Judges, פרק יא, לח">לח</span>
ויאמר לכי וישלח אותה שני חדשים ותלך היא ורעותיה ותבך על בתוליה על ההרים:<p dir="rtl">
<span dir="rtl" class="inlineHeader" id="b07_Judges, פרק יא, לט">לט</span>
ויהי מקץ שנים חדשים ותשב אל אביה ויעש לה את נדרו אשר נדר והיא לא ידעה איש ותהי חק בישראל:<p dir="rtl">
<span dir="rtl" class="inlineHeader" id="b07_Judges, פרק יא, מ">מ</span>
מימים ימימה תלכנה בנות ישראל לתנות לבת יפתח הגלעדי ארבעת ימים בשנה: <B>(ס)</B><p dir="rtl">
<h3 dir="rtl" id="b07_Judges, פרק יב">פרק יב</h3><p dir="rtl">
<span dir="rtl" class="inlineHeader" id="b07_Judges, פרק יב, א">א</span>
ויצעק איש אפרים ויעבר צפונה ויאמרו ליפתח מדוע עברת להלחם בבני עמון ולנו לא קראת ללכת עמך ביתך נשרף עליך באש:<p dir="rtl">
<span dir="rtl" class="inlineHeader" id="b07_Judges, פרק יב, ב">ב</span>
ויאמר יפתח אליהם איש ריב הייתי אני ועמי ובני עמון מאד ואזעק אתכם ולא הושעתם אותי מידם:<p dir="rtl">
<span dir="rtl" class="inlineHeader" id="b07_Judges, פרק יב, ג">ג</span>
ואראה כי אינך מושיע ואשימה נפשי בכפי ואעברה אל בני עמון ויתנם יהוה בידי ולמה עליתם אלי היום הזה להלחם בי:<p dir="rtl">
<span dir="rtl" class="inlineHeader" id="b07_Judges, פרק יב, ד">ד</span>
ויקבץ יפתח את כל אנשי גלעד וילחם את אפרים ויכו אנשי גלעד את אפרים כי אמרו פליטי אפרים אתם גלעד בתוך אפרים בתוך מנשה:<p dir="rtl">
<span dir="rtl" class="inlineHeader" id="b07_Judges, פרק יב, ה">ה</span>
וילכד גלעד את מעברות הירדן לאפרים והיה כי יאמרו פליטי אפרים אעברה ויאמרו לו אנשי גלעד האפרתי אתה ויאמר לא:<p dir="rtl">
<span dir="rtl" class="inlineHeader" id="b07_Judges, פרק יב, ו">ו</span>
ויאמרו לו אמר נא שבלת ויאמר סבלת ולא יכין לדבר כן ויאחזו אותו וישחטוהו אל מעברות הירדן ויפל בעת ההיא מאפרים ארבעים ושנים אלף:<p dir="rtl">
<span dir="rtl" class="inlineHeader" id="b07_Judges, פרק יב, ז">ז</span>
וישפט יפתח את ישראל שש שנים וימת יפתח הגלעדי ויקבר בערי גלעד: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יב, ח">ח</span>
וישפט אחריו את ישראל אבצן מבית לחם:<p dir="rtl">
<span dir="rtl" class="inlineHeader" id="b07_Judges, פרק יב, ט">ט</span>
ויהי לו שלשים בנים ושלשים בנות שלח החוצה ושלשים בנות הביא לבניו מן החוץ וישפט את ישראל שבע שנים:<p dir="rtl">
<span dir="rtl" class="inlineHeader" id="b07_Judges, פרק יב, י">י</span>
וימת אבצן ויקבר בבית לחם: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יב, יא">יא</span>
וישפט אחריו את ישראל אילון הזבולני וישפט את ישראל עשר שנים:<p dir="rtl">
<span dir="rtl" class="inlineHeader" id="b07_Judges, פרק יב, יב">יב</span>
וימת אלון הזבולני ויקבר באילון בארץ זבולן: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יב, יג">יג</span>
וישפט אחריו את ישראל עבדון בן הלל הפרעתוני:<p dir="rtl">
<span dir="rtl" class="inlineHeader" id="b07_Judges, פרק יב, יד">יד</span>
ויהי לו ארבעים בנים ושלשים בני בנים רכבים על שבעים עירם וישפט את ישראל שמנה שנים:<p dir="rtl">
<span dir="rtl" class="inlineHeader" id="b07_Judges, פרק יב, טו">טו</span>
וימת עבדון בן הלל הפרעתוני ויקבר בפרעתון בארץ אפרים בהר העמלקי: <B>(פ)</B><p dir="rtl">
<h3 dir="rtl" id="b07_Judges, פרק יג">פרק יג</h3><p dir="rtl">
<span dir="rtl" class="inlineHeader" id="b07_Judges, פרק יג, א">א</span>
ויספו בני ישראל לעשות הרע בעיני יהוה ויתנם יהוה ביד פלשתים ארבעים שנה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יג, ב">ב</span>
ויהי איש אחד מצרעה ממשפחת הדני ושמו מנוח ואשתו עקרה ולא ילדה:<p dir="rtl">
<span dir="rtl" class="inlineHeader" id="b07_Judges, פרק יג, ג">ג</span>
וירא מלאך יהוה אל האשה ויאמר אליה הנה נא את עקרה ולא ילדת והרית וילדת בן:<p dir="rtl">
<span dir="rtl" class="inlineHeader" id="b07_Judges, פרק יג, ד">ד</span>
ועתה השמרי נא ואל תשתי יין ושכר ואל תאכלי כל טמא:<p dir="rtl">
<span dir="rtl" class="inlineHeader" id="b07_Judges, פרק יג, ה">ה</span>
כי הנך הרה וילדת בן ומורה לא יעלה על ראשו כי נזיר אלהים יהיה הנער מן הבטן והוא יחל להושיע את ישראל מיד פלשתים:<p dir="rtl">
<span dir="rtl" class="inlineHeader" id="b07_Judges, פרק יג, ו">ו</span>
ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי מזה הוא ואת שמו לא הגיד לי:<p dir="rtl">
<span dir="rtl" class="inlineHeader" id="b07_Judges, פרק יג, ז">ז</span>
ויאמר לי הנך הרה וילדת בן ועתה אל תשתי יין ושכר ואל תאכלי כל טמאה כי נזיר אלהים יהיה הנער מן הבטן עד יום מותו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יג, ח">ח</span>
ויעתר מנוח אל יהוה ויאמר בי אדוני איש האלהים אשר שלחת יבוא נא עוד אלינו ויורנו מה נעשה לנער היולד:<p dir="rtl">
<span dir="rtl" class="inlineHeader" id="b07_Judges, פרק יג, ט">ט</span>
וישמע האלהים בקול מנוח ויבא מלאך האלהים עוד אל האשה והיא יושבת בשדה ומנוח אישה אין עמה:<p dir="rtl">
<span dir="rtl" class="inlineHeader" id="b07_Judges, פרק יג, י">י</span>
ותמהר האשה ותרץ ותגד לאישה ותאמר אליו הנה נראה אלי האיש אשר בא ביום אלי:<p dir="rtl">
<span dir="rtl" class="inlineHeader" id="b07_Judges, פרק יג, יא">יא</span>
ויקם וילך מנוח אחרי אשתו ויבא אל האיש ויאמר לו האתה האיש אשר דברת אל האשה ויאמר אני:<p dir="rtl">
<span dir="rtl" class="inlineHeader" id="b07_Judges, פרק יג, יב">יב</span>
ויאמר מנוח עתה יבא דבריך מה יהיה משפט הנער ומעשהו:<p dir="rtl">
<span dir="rtl" class="inlineHeader" id="b07_Judges, פרק יג, יג">יג</span>
ויאמר מלאך יהוה אל מנוח מכל אשר אמרתי אל האשה תשמר:<p dir="rtl">
<span dir="rtl" class="inlineHeader" id="b07_Judges, פרק יג, יד">יד</span>
מכל אשר יצא מגפן היין לא תאכל ויין ושכר אל תשת וכל טמאה אל תאכל כל אשר צויתיה תשמר:<p dir="rtl">
<span dir="rtl" class="inlineHeader" id="b07_Judges, פרק יג, טו">טו</span>
ויאמר מנוח אל מלאך יהוה נעצרה נא אותך ונעשה לפניך גדי עזים:<p dir="rtl">
<span dir="rtl" class="inlineHeader" id="b07_Judges, פרק יג, טז">טז</span>
ויאמר מלאך יהוה אל מנוח אם תעצרני לא אכל בלחמך ואם תעשה עלה ליהוה תעלנה כי לא ידע מנוח כי מלאך יהוה הוא:<p dir="rtl">
<span dir="rtl" class="inlineHeader" id="b07_Judges, פרק יג, יז">יז</span>
ויאמר מנוח אל מלאך יהוה מי שמך כי יבא דבריך וכבדנוך:<p dir="rtl">
<span dir="rtl" class="inlineHeader" id="b07_Judges, פרק יג, יח">יח</span>
ויאמר לו מלאך יהוה למה זה תשאל לשמי והוא פלאי: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק יג, יט">יט</span>
ויקח מנוח את גדי העזים ואת המנחה ויעל על הצור ליהוה ומפלא לעשות ומנוח ואשתו ראים:<p dir="rtl">
<span dir="rtl" class="inlineHeader" id="b07_Judges, פרק יג, כ">כ</span>
ויהי בעלות הלהב מעל המזבח השמימה ויעל מלאך יהוה בלהב המזבח ומנוח ואשתו ראים ויפלו על פניהם ארצה:<p dir="rtl">
<span dir="rtl" class="inlineHeader" id="b07_Judges, פרק יג, כא">כא</span>
ולא יסף עוד מלאך יהוה להראה אל מנוח ואל אשתו אז ידע מנוח כי מלאך יהוה הוא:<p dir="rtl">
<span dir="rtl" class="inlineHeader" id="b07_Judges, פרק יג, כב">כב</span>
ויאמר מנוח אל אשתו מות נמות כי אלהים ראינו:<p dir="rtl">
<span dir="rtl" class="inlineHeader" id="b07_Judges, פרק יג, כג">כג</span>
ותאמר לו אשתו לו חפץ יהוה להמיתנו לא לקח מידנו עלה ומנחה ולא הראנו את כל אלה וכעת לא השמיענו כזאת:<p dir="rtl">
<span dir="rtl" class="inlineHeader" id="b07_Judges, פרק יג, כד">כד</span>
ותלד האשה בן ותקרא את שמו שמשון ויגדל הנער ויברכהו יהוה:<p dir="rtl">
<span dir="rtl" class="inlineHeader" id="b07_Judges, פרק יג, כה">כה</span>
ותחל רוח יהוה לפעמו במחנה דן בין צרעה ובין אשתאל: <B>(פ)</B><p dir="rtl">
<h3 dir="rtl" id="b07_Judges, פרק יד">פרק יד</h3><p dir="rtl">
<span dir="rtl" class="inlineHeader" id="b07_Judges, פרק יד, א">א</span>
וירד שמשון תמנתה וירא אשה בתמנתה מבנות פלשתים:<p dir="rtl">
<span dir="rtl" class="inlineHeader" id="b07_Judges, פרק יד, ב">ב</span>
ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו אותה לי לאשה:<p dir="rtl">
<span dir="rtl" class="inlineHeader" id="b07_Judges, פרק יד, ג">ג</span>
ויאמר לו אביו ואמו האין בבנות אחיך ובכל עמי אשה כי אתה הולך לקחת אשה מפלשתים הערלים ויאמר שמשון אל אביו אותה קח לי כי היא ישרה בעיני:<p dir="rtl">
<span dir="rtl" class="inlineHeader" id="b07_Judges, פרק יד, ד">ד</span>
ואביו ואמו לא ידעו כי מיהוה היא כי תאנה הוא מבקש מפלשתים ובעת ההיא פלשתים משלים בישראל: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יד, ה">ה</span>
וירד שמשון ואביו ואמו תמנתה ויבאו עד כרמי תמנתה והנה כפיר אריות שאג לקראתו:<p dir="rtl">
<span dir="rtl" class="inlineHeader" id="b07_Judges, פרק יד, ו">ו</span>
ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה:<p dir="rtl">
<span dir="rtl" class="inlineHeader" id="b07_Judges, פרק יד, ז">ז</span>
וירד וידבר לאשה ותישר בעיני שמשון:<p dir="rtl">
<span dir="rtl" class="inlineHeader" id="b07_Judges, פרק יד, ח">ח</span>
וישב מימים לקחתה ויסר לראות את מפלת האריה והנה עדת דבורים בגוית האריה ודבש:<p dir="rtl">
<span dir="rtl" class="inlineHeader" id="b07_Judges, פרק יד, ט">ט</span>
וירדהו אל כפיו וילך הלוך ואכל וילך אל אביו ואל אמו ויתן להם ויאכלו ולא הגיד להם כי מגוית האריה רדה הדבש:<p dir="rtl">
<span dir="rtl" class="inlineHeader" id="b07_Judges, פרק יד, י">י</span>
וירד אביהו אל האשה ויעש שם שמשון משתה כי כן יעשו הבחורים:<p dir="rtl">
<span dir="rtl" class="inlineHeader" id="b07_Judges, פרק יד, יא">יא</span>
ויהי כראותם אותו ויקחו שלשים מרעים ויהיו אתו:<p dir="rtl">
<span dir="rtl" class="inlineHeader" id="b07_Judges, פרק יד, יב">יב</span>
ויאמר להם שמשון אחודה נא לכם חידה אם הגד תגידו אותה לי שבעת ימי המשתה ומצאתם ונתתי לכם שלשים סדינים ושלשים חלפת בגדים:<p dir="rtl">
<span dir="rtl" class="inlineHeader" id="b07_Judges, פרק יד, יג">יג</span>
ואם לא תוכלו להגיד לי ונתתם אתם לי שלשים סדינים ושלשים חליפות בגדים ויאמרו לו חודה חידתך ונשמענה:<p dir="rtl">
<span dir="rtl" class="inlineHeader" id="b07_Judges, פרק יד, יד">יד</span>
ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים:<p dir="rtl">
<span dir="rtl" class="inlineHeader" id="b07_Judges, פרק יד, טו">טו</span>
ויהי ביום השביעי ויאמרו לאשת שמשון פתי את אישך ויגד לנו את החידה פן נשרף אותך ואת בית אביך באש הלירשנו קראתם לנו הלא:<p dir="rtl">
<span dir="rtl" class="inlineHeader" id="b07_Judges, פרק יד, טז">טז</span>
ותבך אשת שמשון עליו ותאמר רק שנאתני ולא אהבתני החידה חדת לבני עמי ולי לא הגדתה ויאמר לה הנה לאבי ולאמי לא הגדתי ולך אגיד:<p dir="rtl">
<span dir="rtl" class="inlineHeader" id="b07_Judges, פרק יד, יז">יז</span>
ותבך עליו שבעת הימים אשר היה להם המשתה ויהי ביום השביעי ויגד לה כי הציקתהו ותגד החידה לבני עמה:<p dir="rtl">
<span dir="rtl" class="inlineHeader" id="b07_Judges, פרק יד, יח">יח</span>
ויאמרו לו אנשי העיר ביום השביעי בטרם יבא החרסה מה מתוק מדבש ומה עז מארי ויאמר להם לולא חרשתם בעגלתי לא מצאתם חידתי:<p dir="rtl">
<span dir="rtl" class="inlineHeader" id="b07_Judges, פרק יד, יט">יט</span>
ותצלח עליו רוח יהוה וירד אשקלון ויך מהם שלשים איש ויקח את חליצותם ויתן החליפות למגידי החידה ויחר אפו ויעל בית אביהו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יד, כ">כ</span>
ותהי אשת שמשון למרעהו אשר רעה לו:<p dir="rtl">
<h3 dir="rtl" id="b07_Judges, פרק טו">פרק טו</h3><p dir="rtl">
<span dir="rtl" class="inlineHeader" id="b07_Judges, פרק טו, א">א</span>
ויהי מימים בימי קציר חטים ויפקד שמשון את אשתו בגדי עזים ויאמר אבאה אל אשתי החדרה ולא נתנו אביה לבוא:<p dir="rtl">
<span dir="rtl" class="inlineHeader" id="b07_Judges, פרק טו, ב">ב</span>
ויאמר אביה אמר אמרתי כי שנא שנאתה ואתננה למרעך הלא אחתה הקטנה טובה ממנה תהי נא לך תחתיה:<p dir="rtl">
<span dir="rtl" class="inlineHeader" id="b07_Judges, פרק טו, ג">ג</span>
ויאמר להם שמשון נקיתי הפעם מפלשתים כי עשה אני עמם רעה:<p dir="rtl">
<span dir="rtl" class="inlineHeader" id="b07_Judges, פרק טו, ד">ד</span>
וילך שמשון וילכד שלש מאות שועלים ויקח לפדים ויפן זנב אל זנב וישם לפיד אחד בין שני הזנבות בתוך:<p dir="rtl">
<span dir="rtl" class="inlineHeader" id="b07_Judges, פרק טו, ה">ה</span>
ויבער אש בלפידים וישלח בקמות פלשתים ויבער מגדיש ועד קמה ועד כרם זית:<p dir="rtl">
<span dir="rtl" class="inlineHeader" id="b07_Judges, פרק טו, ו">ו</span>
ויאמרו פלשתים מי עשה זאת ויאמרו שמשון חתן התמני כי לקח את אשתו ויתנה למרעהו ויעלו פלשתים וישרפו אותה ואת אביה באש:<p dir="rtl">
<span dir="rtl" class="inlineHeader" id="b07_Judges, פרק טו, ז">ז</span>
ויאמר להם שמשון אם תעשון כזאת כי אם נקמתי בכם ואחר אחדל:<p dir="rtl">
<span dir="rtl" class="inlineHeader" id="b07_Judges, פרק טו, ח">ח</span>
ויך אותם שוק על ירך מכה גדולה וירד וישב בסעיף סלע עיטם: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק טו, ט">ט</span>
ויעלו פלשתים ויחנו ביהודה וינטשו בלחי:<p dir="rtl">
<span dir="rtl" class="inlineHeader" id="b07_Judges, פרק טו, י">י</span>
ויאמרו איש יהודה למה עליתם עלינו ויאמרו לאסור את שמשון עלינו לעשות לו כאשר עשה לנו:<p dir="rtl">
<span dir="rtl" class="inlineHeader" id="b07_Judges, פרק טו, יא">יא</span>
וירדו שלשת אלפים איש מיהודה אל סעיף סלע עיטם ויאמרו לשמשון הלא ידעת כי משלים בנו פלשתים ומה זאת עשית לנו ויאמר להם כאשר עשו לי כן עשיתי להם:<p dir="rtl">
<span dir="rtl" class="inlineHeader" id="b07_Judges, פרק טו, יב">יב</span>
ויאמרו לו לאסרך ירדנו לתתך ביד פלשתים ויאמר להם שמשון השבעו לי פן תפגעון בי אתם:<p dir="rtl">
<span dir="rtl" class="inlineHeader" id="b07_Judges, פרק טו, יג">יג</span>
ויאמרו לו לאמר לא כי אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן הסלע:<p dir="rtl">
<span dir="rtl" class="inlineHeader" id="b07_Judges, פרק טו, יד">יד</span>
הוא בא עד לחי ופלשתים הריעו לקראתו ותצלח עליו רוח יהוה ותהיינה העבתים אשר על זרועותיו כפשתים אשר בערו באש וימסו אסוריו מעל ידיו:<p dir="rtl">
<span dir="rtl" class="inlineHeader" id="b07_Judges, פרק טו, טו">טו</span>
וימצא לחי חמור טריה וישלח ידו ויקחה ויך בה אלף איש:<p dir="rtl">
<span dir="rtl" class="inlineHeader" id="b07_Judges, פרק טו, טז">טז</span>
ויאמר שמשון בלחי החמור חמור חמרתים בלחי החמור הכיתי אלף איש:<p dir="rtl">
<span dir="rtl" class="inlineHeader" id="b07_Judges, פרק טו, יז">יז</span>
ויהי ככלתו לדבר וישלך הלחי מידו ויקרא למקום ההוא רמת לחי:<p dir="rtl">
<span dir="rtl" class="inlineHeader" id="b07_Judges, פרק טו, יח">יח</span>
ויצמא מאד ויקרא אל יהוה ויאמר אתה נתת ביד עבדך את התשועה הגדלה הזאת ועתה אמות בצמא ונפלתי ביד הערלים:<p dir="rtl">
<span dir="rtl" class="inlineHeader" id="b07_Judges, פרק טו, יט">יט</span>
ויבקע אלהים את המכתש אשר בלחי ויצאו ממנו מים וישת ותשב רוחו ויחי על כן קרא שמה עין הקורא אשר בלחי עד היום הזה:<p dir="rtl">
<span dir="rtl" class="inlineHeader" id="b07_Judges, פרק טו, כ">כ</span>
וישפט את ישראל בימי פלשתים עשרים שנה: <B>(פ)</B><p dir="rtl">
<h3 dir="rtl" id="b07_Judges, פרק טז">פרק טז</h3><p dir="rtl">
<span dir="rtl" class="inlineHeader" id="b07_Judges, פרק טז, א">א</span>
וילך שמשון עזתה וירא שם אשה זונה ויבא אליה:<p dir="rtl">
<span dir="rtl" class="inlineHeader" id="b07_Judges, פרק טז, ב">ב</span>
לעזתים לאמר בא שמשון הנה ויסבו ויארבו לו כל הלילה בשער העיר ויתחרשו כל הלילה לאמר עד אור הבקר והרגנהו:<p dir="rtl">
<span dir="rtl" class="inlineHeader" id="b07_Judges, פרק טז, ג">ג</span>
וישכב שמשון עד חצי הלילה ויקם בחצי הלילה ויאחז בדלתות שער העיר ובשתי המזוזות ויסעם עם הבריח וישם על כתפיו ויעלם אל ראש ההר אשר על פני חברון: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק טז, ד">ד</span>
ויהי אחרי כן ויאהב אשה בנחל שרק ושמה דלילה:<p dir="rtl">
<span dir="rtl" class="inlineHeader" id="b07_Judges, פרק טז, ה">ה</span>
ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנהו לענתו ואנחנו נתן לך איש אלף ומאה כסף:<p dir="rtl">
<span dir="rtl" class="inlineHeader" id="b07_Judges, פרק טז, ו">ו</span>
ותאמר דלילה אל שמשון הגידה נא לי במה כחך גדול ובמה תאסר לענותך:<p dir="rtl">
<span dir="rtl" class="inlineHeader" id="b07_Judges, פרק טז, ז">ז</span>
ויאמר אליה שמשון אם יאסרני בשבעה יתרים לחים אשר לא חרבו וחליתי והייתי כאחד האדם:<p dir="rtl">
<span dir="rtl" class="inlineHeader" id="b07_Judges, פרק טז, ח">ח</span>
ויעלו לה סרני פלשתים שבעה יתרים לחים אשר לא חרבו ותאסרהו בהם:<p dir="rtl">
<span dir="rtl" class="inlineHeader" id="b07_Judges, פרק טז, ט">ט</span>
והארב ישב לה בחדר ותאמר אליו פלשתים עליך שמשון וינתק את היתרים כאשר ינתק פתיל הנערת בהריחו אש ולא נודע כחו:<p dir="rtl">
<span dir="rtl" class="inlineHeader" id="b07_Judges, פרק טז, י">י</span>
ותאמר דלילה אל שמשון הנה התלת בי ותדבר אלי כזבים עתה הגידה נא לי במה תאסר:<p dir="rtl">
<span dir="rtl" class="inlineHeader" id="b07_Judges, פרק טז, יא">יא</span>
ויאמר אליה אם אסור יאסרוני בעבתים חדשים אשר לא נעשה בהם מלאכה וחליתי והייתי כאחד האדם:<p dir="rtl">
<span dir="rtl" class="inlineHeader" id="b07_Judges, פרק טז, יב">יב</span>
ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט:<p dir="rtl">
<span dir="rtl" class="inlineHeader" id="b07_Judges, פרק טז, יג">יג</span>
ותאמר דלילה אל שמשון עד הנה התלת בי ותדבר אלי כזבים הגידה לי במה תאסר ויאמר אליה אם תארגי את שבע מחלפות ראשי עם המסכת:<p dir="rtl">
<span dir="rtl" class="inlineHeader" id="b07_Judges, פרק טז, יד">יד</span>
ותתקע ביתד ותאמר אליו פלשתים עליך שמשון וייקץ משנתו ויסע את היתד הארג ואת המסכת:<p dir="rtl">
<span dir="rtl" class="inlineHeader" id="b07_Judges, פרק טז, טו">טו</span>
ותאמר אליו איך תאמר אהבתיך ולבך אין אתי זה שלש פעמים התלת בי ולא הגדת לי במה כחך גדול:<p dir="rtl">
<span dir="rtl" class="inlineHeader" id="b07_Judges, פרק טז, טז">טז</span>
ויהי כי הציקה לו בדבריה כל הימים ותאלצהו ותקצר נפשו למות:<p dir="rtl">
<span dir="rtl" class="inlineHeader" id="b07_Judges, פרק טז, יז">יז</span>
ויגד לה את כל לבו ויאמר לה מורה לא עלה על ראשי כי נזיר אלהים אני מבטן אמי אם גלחתי וסר ממני כחי וחליתי והייתי ככל האדם:<p dir="rtl">
<span dir="rtl" class="inlineHeader" id="b07_Judges, פרק טז, יח">יח</span>
ותרא דלילה כי הגיד לה את כל לבו ותשלח ותקרא לסרני פלשתים לאמר עלו הפעם כי הגיד לה את כל לבו ועלו אליה סרני פלשתים ויעלו הכסף בידם:<p dir="rtl">
<span dir="rtl" class="inlineHeader" id="b07_Judges, פרק טז, יט">יט</span>
ותישנהו על ברכיה ותקרא לאיש ותגלח את שבע מחלפות ראשו ותחל לענותו ויסר כחו מעליו:<p dir="rtl">
<span dir="rtl" class="inlineHeader" id="b07_Judges, פרק טז, כ">כ</span>
ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו:<p dir="rtl">
<span dir="rtl" class="inlineHeader" id="b07_Judges, פרק טז, כא">כא</span>
ויאחזוהו פלשתים וינקרו את עיניו ויורידו אותו עזתה ויאסרוהו בנחשתים ויהי טוחן בבית האסירים<p dir="rtl">
<span dir="rtl" class="inlineHeader" id="b07_Judges, פרק טז, כב">כב</span>
ויחל שער ראשו לצמח כאשר גלח: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק טז, כג">כג</span>
וסרני פלשתים נאספו לזבח זבח גדול לדגון אלהיהם ולשמחה ויאמרו נתן אלהינו בידנו את שמשון אויבינו:<p dir="rtl">
<span dir="rtl" class="inlineHeader" id="b07_Judges, פרק טז, כד">כד</span>
ויראו אתו העם ויהללו את אלהיהם כי אמרו נתן אלהינו בידנו את אויבנו ואת מחריב ארצנו ואשר הרבה את חללינו:<p dir="rtl">
<span dir="rtl" class="inlineHeader" id="b07_Judges, פרק טז, כה">כה</span>
ויהי כי טוב לבם ויאמרו קראו לשמשון וישחק לנו ויקראו לשמשון מבית האסירים ויצחק לפניהם ויעמידו אותו בין העמודים:<p dir="rtl">
<span dir="rtl" class="inlineHeader" id="b07_Judges, פרק טז, כו">כו</span>
ויאמר שמשון אל הנער המחזיק בידו הניחה אותי והימשני את העמדים אשר הבית נכון עליהם ואשען עליהם:<p dir="rtl">
<span dir="rtl" class="inlineHeader" id="b07_Judges, פרק טז, כז">כז</span>
והבית מלא האנשים והנשים ושמה כל סרני פלשתים ועל הגג כשלשת אלפים איש ואשה הראים בשחוק שמשון:<p dir="rtl">
<span dir="rtl" class="inlineHeader" id="b07_Judges, פרק טז, כח">כח</span>
ויקרא שמשון אל יהוה ויאמר אדני יהוה זכרני נא וחזקני נא אך הפעם הזה האלהים ואנקמה נקם אחת משתי עיני מפלשתים:<p dir="rtl">
<span dir="rtl" class="inlineHeader" id="b07_Judges, פרק טז, כט">כט</span>
וילפת שמשון את שני עמודי התוך אשר הבית נכון עליהם ויסמך עליהם אחד בימינו ואחד בשמאלו:<p dir="rtl">
<span dir="rtl" class="inlineHeader" id="b07_Judges, פרק טז, ל">ל</span>
ויאמר שמשון תמות נפשי עם פלשתים ויט בכח ויפל הבית על הסרנים ועל כל העם אשר בו ויהיו המתים אשר המית במותו רבים מאשר המית בחייו:<p dir="rtl">
<span dir="rtl" class="inlineHeader" id="b07_Judges, פרק טז, לא">לא</span>
וירדו אחיו וכל בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את ישראל עשרים שנה: <B>(פ)</B><p dir="rtl">
<h3 dir="rtl" id="b07_Judges, פרק יז">פרק יז</h3><p dir="rtl">
<span dir="rtl" class="inlineHeader" id="b07_Judges, פרק יז, א">א</span>
ויהי איש מהר אפרים ושמו מיכיהו:<p dir="rtl">
<span dir="rtl" class="inlineHeader" id="b07_Judges, פרק יז, ב">ב</span>
ויאמר לאמו אלף ומאה הכסף אשר לקח לך ואתי אלית וגם אמרת באזני הנה הכסף אתי אני לקחתיו ותאמר אמו ברוך בני ליהוה:<p dir="rtl">
<span dir="rtl" class="inlineHeader" id="b07_Judges, פרק יז, ג">ג</span>
וישב את אלף ומאה הכסף לאמו ותאמר אמו הקדש הקדשתי את הכסף ליהוה מידי לבני לעשות פסל ומסכה ועתה אשיבנו לך:<p dir="rtl">
<span dir="rtl" class="inlineHeader" id="b07_Judges, פרק יז, ד">ד</span>
וישב את הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו:<p dir="rtl">
<span dir="rtl" class="inlineHeader" id="b07_Judges, פרק יז, ה">ה</span>
והאיש מיכה לו בית אלהים ויעש אפוד ותרפים וימלא את יד אחד מבניו ויהי לו לכהן:<p dir="rtl">
<span dir="rtl" class="inlineHeader" id="b07_Judges, פרק יז, ו">ו</span>
בימים ההם אין מלך בישראל איש הישר בעיניו יעשה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יז, ז">ז</span>
ויהי נער מבית לחם יהודה ממשפחת יהודה והוא לוי והוא גר שם:<p dir="rtl">
<span dir="rtl" class="inlineHeader" id="b07_Judges, פרק יז, ח">ח</span>
וילך האיש מהעיר מבית לחם יהודה לגור באשר ימצא ויבא הר אפרים עד בית מיכה לעשות דרכו:<p dir="rtl">
<span dir="rtl" class="inlineHeader" id="b07_Judges, פרק יז, ט">ט</span>
ויאמר לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא:<p dir="rtl">
<span dir="rtl" class="inlineHeader" id="b07_Judges, פרק יז, י">י</span>
ויאמר לו מיכה שבה עמדי והיה לי לאב ולכהן ואנכי אתן לך עשרת כסף לימים וערך בגדים ומחיתך וילך הלוי:<p dir="rtl">
<span dir="rtl" class="inlineHeader" id="b07_Judges, פרק יז, יא">יא</span>
ויואל הלוי לשבת את האיש ויהי הנער לו כאחד מבניו:<p dir="rtl">
<span dir="rtl" class="inlineHeader" id="b07_Judges, פרק יז, יב">יב</span>
וימלא מיכה את יד הלוי ויהי לו הנער לכהן ויהי בבית מיכה:<p dir="rtl">
<span dir="rtl" class="inlineHeader" id="b07_Judges, פרק יז, יג">יג</span>
ויאמר מיכה עתה ידעתי כי ייטיב יהוה לי כי היה לי הלוי לכהן:<p dir="rtl">
<h3 dir="rtl" id="b07_Judges, פרק יח">פרק יח</h3><p dir="rtl">
<span dir="rtl" class="inlineHeader" id="b07_Judges, פרק יח, א">א</span>
בימים ההם אין מלך בישראל ובימים ההם שבט הדני מבקש לו נחלה לשבת כי לא נפלה לו עד היום ההוא בתוך שבטי ישראל בנחלה: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק יח, ב">ב</span>
וישלחו בני דן ממשפחתם חמשה אנשים מקצותם אנשים בני חיל מצרעה ומאשתאל לרגל את הארץ ולחקרה ויאמרו אלהם לכו חקרו את הארץ ויבאו הר אפרים עד בית מיכה וילינו שם:<p dir="rtl">
<span dir="rtl" class="inlineHeader" id="b07_Judges, פרק יח, ג">ג</span>
המה עם בית מיכה והמה הכירו את קול הנער הלוי ויסורו שם ויאמרו לו מי הביאך הלם ומה אתה עשה בזה ומה לך פה:<p dir="rtl">
<span dir="rtl" class="inlineHeader" id="b07_Judges, פרק יח, ד">ד</span>
ויאמר אלהם כזה וכזה עשה לי מיכה וישכרני ואהי לו לכהן:<p dir="rtl">
<span dir="rtl" class="inlineHeader" id="b07_Judges, פרק יח, ה">ה</span>
ויאמרו לו שאל נא באלהים ונדעה התצליח דרכנו אשר אנחנו הלכים עליה:<p dir="rtl">
<span dir="rtl" class="inlineHeader" id="b07_Judges, פרק יח, ו">ו</span>
ויאמר להם הכהן לכו לשלום נכח יהוה דרככם אשר תלכו בה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק יח, ז">ז</span>
וילכו חמשת האנשים ויבאו לישה ויראו את העם אשר בקרבה יושבת לבטח כמשפט צדנים שקט ובטח ואין מכלים דבר בארץ יורש עצר ורחקים המה מצדנים ודבר אין להם עם אדם:<p dir="rtl">
<span dir="rtl" class="inlineHeader" id="b07_Judges, פרק יח, ח">ח</span>
ויבאו אל אחיהם צרעה ואשתאל ויאמרו להם אחיהם מה אתם:<p dir="rtl">
<span dir="rtl" class="inlineHeader" id="b07_Judges, פרק יח, ט">ט</span>
ויאמרו קומה ונעלה עליהם כי ראינו את הארץ והנה טובה מאד ואתם מחשים אל תעצלו ללכת לבא לרשת את הארץ:<p dir="rtl">
<span dir="rtl" class="inlineHeader" id="b07_Judges, פרק יח, י">י</span>
כבאכם תבאו אל עם בטח והארץ רחבת ידים כי נתנה אלהים בידכם מקום אשר אין שם מחסור כל דבר אשר בארץ:<p dir="rtl">
<span dir="rtl" class="inlineHeader" id="b07_Judges, פרק יח, יא">יא</span>
ויסעו משם ממשפחת הדני מצרעה ומאשתאל שש מאות איש חגור כלי מלחמה:<p dir="rtl">
<span dir="rtl" class="inlineHeader" id="b07_Judges, פרק יח, יב">יב</span>
ויעלו ויחנו בקרית יערים ביהודה על כן קראו למקום ההוא מחנה דן עד היום הזה הנה אחרי קרית יערים:<p dir="rtl">
<span dir="rtl" class="inlineHeader" id="b07_Judges, פרק יח, יג">יג</span>
ויעברו משם הר אפרים ויבאו עד בית מיכה:<p dir="rtl">
<span dir="rtl" class="inlineHeader" id="b07_Judges, פרק יח, יד">יד</span>
ויענו חמשת האנשים ההלכים לרגל את הארץ ליש ויאמרו אל אחיהם הידעתם כי יש בבתים האלה אפוד ותרפים ופסל ומסכה ועתה דעו מה תעשו:<p dir="rtl">
<span dir="rtl" class="inlineHeader" id="b07_Judges, פרק יח, טו">טו</span>
ויסורו שמה ויבאו אל בית הנער הלוי בית מיכה וישאלו לו לשלום:<p dir="rtl">
<span dir="rtl" class="inlineHeader" id="b07_Judges, פרק יח, טז">טז</span>
ושש מאות איש חגורים כלי מלחמתם נצבים פתח השער אשר מבני דן:<p dir="rtl">
<span dir="rtl" class="inlineHeader" id="b07_Judges, פרק יח, יז">יז</span>
ויעלו חמשת האנשים ההלכים לרגל את הארץ באו שמה לקחו את הפסל ואת האפוד ואת התרפים ואת המסכה והכהן נצב פתח השער ושש מאות האיש החגור כלי המלחמה:<p dir="rtl">
<span dir="rtl" class="inlineHeader" id="b07_Judges, פרק יח, יח">יח</span>
ואלה באו בית מיכה ויקחו את פסל האפוד ואת התרפים ואת המסכה ויאמר אליהם הכהן מה אתם עשים:<p dir="rtl">
<span dir="rtl" class="inlineHeader" id="b07_Judges, פרק יח, יט">יט</span>
ויאמרו לו החרש שים ידך על פיך ולך עמנו והיה לנו לאב ולכהן הטוב היותך כהן לבית איש אחד או היותך כהן לשבט ולמשפחה בישראל:<p dir="rtl">
<span dir="rtl" class="inlineHeader" id="b07_Judges, פרק יח, כ">כ</span>
וייטב לב הכהן ויקח את האפוד ואת התרפים ואת הפסל ויבא בקרב העם:<p dir="rtl">
<span dir="rtl" class="inlineHeader" id="b07_Judges, פרק יח, כא">כא</span>
ויפנו וילכו וישימו את הטף ואת המקנה ואת הכבודה לפניהם:<p dir="rtl">
<span dir="rtl" class="inlineHeader" id="b07_Judges, פרק יח, כב">כב</span>
המה הרחיקו מבית מיכה והאנשים אשר בבתים אשר עם בית מיכה נזעקו וידביקו את בני דן:<p dir="rtl">
<span dir="rtl" class="inlineHeader" id="b07_Judges, פרק יח, כג">כג</span>
ויקראו אל בני דן ויסבו פניהם ויאמרו למיכה מה לך כי נזעקת:<p dir="rtl">
<span dir="rtl" class="inlineHeader" id="b07_Judges, פרק יח, כד">כד</span>
ויאמר את אלהי אשר עשיתי לקחתם ואת הכהן ותלכו ומה לי עוד ומה זה תאמרו אלי מה לך:<p dir="rtl">
<span dir="rtl" class="inlineHeader" id="b07_Judges, פרק יח, כה">כה</span>
ויאמרו אליו בני דן אל תשמע קולך עמנו פן יפגעו בכם אנשים מרי נפש ואספתה נפשך ונפש ביתך:<p dir="rtl">
<span dir="rtl" class="inlineHeader" id="b07_Judges, פרק יח, כו">כו</span>
וילכו בני דן לדרכם וירא מיכה כי חזקים המה ממנו ויפן וישב אל ביתו:<p dir="rtl">
<span dir="rtl" class="inlineHeader" id="b07_Judges, פרק יח, כז">כז</span>
והמה לקחו את אשר עשה מיכה ואת הכהן אשר היה לו ויבאו על ליש על עם שקט ובטח ויכו אותם לפי חרב ואת העיר שרפו באש:<p dir="rtl">
<span dir="rtl" class="inlineHeader" id="b07_Judges, פרק יח, כח">כח</span>
ואין מציל כי רחוקה היא מצידון ודבר אין להם עם אדם והיא בעמק אשר לבית רחוב ויבנו את העיר וישבו בה:<p dir="rtl">
<span dir="rtl" class="inlineHeader" id="b07_Judges, פרק יח, כט">כט</span>
ויקראו שם העיר דן בשם דן אביהם אשר יולד לישראל ואולם ליש שם העיר לראשנה:<p dir="rtl">
<span dir="rtl" class="inlineHeader" id="b07_Judges, פרק יח, ל">ל</span>
ויקימו להם בני דן את הפסל ויהונתן בן גרשם בן מנשה הוא ובניו היו כהנים לשבט הדני עד יום גלות הארץ:<p dir="rtl">
<span dir="rtl" class="inlineHeader" id="b07_Judges, פרק יח, לא">לא</span>
וישימו להם את פסל מיכה אשר עשה כל ימי היות בית האלהים בשלה: <B>(פ)</B><p dir="rtl">
<h3 dir="rtl" id="b07_Judges, פרק יט">פרק יט</h3><p dir="rtl">
<span dir="rtl" class="inlineHeader" id="b07_Judges, פרק יט, א">א</span>
ויהי בימים ההם ומלך אין בישראל ויהי איש לוי גר בירכתי הר אפרים ויקח לו אשה פילגש מבית לחם יהודה:<p dir="rtl">
<span dir="rtl" class="inlineHeader" id="b07_Judges, פרק יט, ב">ב</span>
ותזנה עליו פילגשו ותלך מאתו אל בית אביה אל בית לחם יהודה ותהי שם ימים ארבעה חדשים:<p dir="rtl">
<span dir="rtl" class="inlineHeader" id="b07_Judges, פרק יט, ג">ג</span>
ויקם אישה וילך אחריה לדבר על לבה להשיבו ונערו עמו וצמד חמרים ותביאהו בית אביה ויראהו אבי הנערה וישמח לקראתו:<p dir="rtl">
<span dir="rtl" class="inlineHeader" id="b07_Judges, פרק יט, ד">ד</span>
ויחזק בו חתנו אבי הנערה וישב אתו שלשת ימים ויאכלו וישתו וילינו שם:<p dir="rtl">
<span dir="rtl" class="inlineHeader" id="b07_Judges, פרק יט, ה">ה</span>
ויהי ביום הרביעי וישכימו בבקר ויקם ללכת ויאמר אבי הנערה אל חתנו סעד לבך פת לחם ואחר תלכו:<p dir="rtl">
<span dir="rtl" class="inlineHeader" id="b07_Judges, פרק יט, ו">ו</span>
וישבו ויאכלו שניהם יחדו וישתו ויאמר אבי הנערה אל האיש הואל נא ולין ויטב לבך:<p dir="rtl">
<span dir="rtl" class="inlineHeader" id="b07_Judges, פרק יט, ז">ז</span>
ויקם האיש ללכת ויפצר בו חתנו וישב וילן שם:<p dir="rtl">
<span dir="rtl" class="inlineHeader" id="b07_Judges, פרק יט, ח">ח</span>
וישכם בבקר ביום החמישי ללכת ויאמר אבי הנערה סעד נא לבבך והתמהמהו עד נטות היום ויאכלו שניהם:<p dir="rtl">
<span dir="rtl" class="inlineHeader" id="b07_Judges, פרק יט, ט">ט</span>
ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערב לינו נא הנה חנות היום לין פה וייטב לבבך והשכמתם מחר לדרככם והלכת לאהלך:<p dir="rtl">
<span dir="rtl" class="inlineHeader" id="b07_Judges, פרק יט, י">י</span>
ולא אבה האיש ללון ויקם וילך ויבא עד נכח יבוס היא ירושלם ועמו צמד חמורים חבושים ופילגשו עמו:<p dir="rtl">
<span dir="rtl" class="inlineHeader" id="b07_Judges, פרק יט, יא">יא</span>
הם עם יבוס והיום רד מאד ויאמר הנער אל אדניו לכה נא ונסורה אל עיר היבוסי הזאת ונלין בה:<p dir="rtl">
<span dir="rtl" class="inlineHeader" id="b07_Judges, פרק יט, יב">יב</span>
ויאמר אליו אדניו לא נסור אל עיר נכרי אשר לא מבני ישראל הנה ועברנו עד גבעה:<p dir="rtl">
<span dir="rtl" class="inlineHeader" id="b07_Judges, פרק יט, יג">יג</span>
ויאמר לנערו לך ונקרבה באחד המקמות ולנו בגבעה או ברמה:<p dir="rtl">
<span dir="rtl" class="inlineHeader" id="b07_Judges, פרק יט, יד">יד</span>
ויעברו וילכו ותבא להם השמש אצל הגבעה אשר לבנימן:<p dir="rtl">
<span dir="rtl" class="inlineHeader" id="b07_Judges, פרק יט, טו">טו</span>
ויסרו שם לבוא ללון בגבעה ויבא וישב ברחוב העיר ואין איש מאסף אותם הביתה ללון:<p dir="rtl">
<span dir="rtl" class="inlineHeader" id="b07_Judges, פרק יט, טז">טז</span>
והנה איש זקן בא מן מעשהו מן השדה בערב והאיש מהר אפרים והוא גר בגבעה ואנשי המקום בני ימיני:<p dir="rtl">
<span dir="rtl" class="inlineHeader" id="b07_Judges, פרק יט, יז">יז</span>
וישא עיניו וירא את האיש הארח ברחב העיר ויאמר האיש הזקן אנה תלך ומאין תבוא:<p dir="rtl">
<span dir="rtl" class="inlineHeader" id="b07_Judges, פרק יט, יח">יח</span>
ויאמר אליו עברים אנחנו מבית לחם יהודה עד ירכתי הר אפרים משם אנכי ואלך עד בית לחם יהודה ואת בית יהוה אני הלך ואין איש מאסף אותי הביתה:<p dir="rtl">
<span dir="rtl" class="inlineHeader" id="b07_Judges, פרק יט, יט">יט</span>
וגם תבן גם מספוא יש לחמורינו וגם לחם ויין יש לי ולאמתך ולנער עם עבדיך אין מחסור כל דבר:<p dir="rtl">
<span dir="rtl" class="inlineHeader" id="b07_Judges, פרק יט, כ">כ</span>
ויאמר האיש הזקן שלום לך רק כל מחסורך עלי רק ברחוב אל תלן:<p dir="rtl">
<span dir="rtl" class="inlineHeader" id="b07_Judges, פרק יט, כא">כא</span>
ויביאהו לביתו ויבול לחמורים וירחצו רגליהם ויאכלו וישתו:<p dir="rtl">
<span dir="rtl" class="inlineHeader" id="b07_Judges, פרק יט, כב">כב</span>
המה מיטיבים את לבם והנה אנשי העיר אנשי בני בליעל נסבו את הבית מתדפקים על הדלת ויאמרו אל האיש בעל הבית הזקן לאמר הוצא את האיש אשר בא אל ביתך ונדענו:<p dir="rtl">
<span dir="rtl" class="inlineHeader" id="b07_Judges, פרק יט, כג">כג</span>
ויצא אליהם האיש בעל הבית ויאמר אלהם אל אחי אל תרעו נא אחרי אשר בא האיש הזה אל ביתי אל תעשו את הנבלה הזאת:<p dir="rtl">
<span dir="rtl" class="inlineHeader" id="b07_Judges, פרק יט, כד">כד</span>
הנה בתי הבתולה ופילגשהו אוציאה נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת:<p dir="rtl">
<span dir="rtl" class="inlineHeader" id="b07_Judges, פרק יט, כה">כה</span>
ולא אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו בה כל הלילה עד הבקר וישלחוה בעלות השחר:<p dir="rtl">
<span dir="rtl" class="inlineHeader" id="b07_Judges, פרק יט, כו">כו</span>
ותבא האשה לפנות הבקר ותפל פתח בית האיש אשר אדוניה שם עד האור:<p dir="rtl">
<span dir="rtl" class="inlineHeader" id="b07_Judges, פרק יט, כז">כז</span>
ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על הסף:<p dir="rtl">
<span dir="rtl" class="inlineHeader" id="b07_Judges, פרק יט, כח">כח</span>
ויאמר אליה קומי ונלכה ואין ענה ויקחה על החמור ויקם האיש וילך למקמו:<p dir="rtl">
<span dir="rtl" class="inlineHeader" id="b07_Judges, פרק יט, כט">כט</span>
ויבא אל ביתו ויקח את המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל:<p dir="rtl">
<span dir="rtl" class="inlineHeader" id="b07_Judges, פרק יט, ל">ל</span>
והיה כל הראה ואמר לא נהיתה ולא נראתה כזאת למיום עלות בני ישראל מארץ מצרים עד היום הזה שימו לכם עליה עצו ודברו: <B>(פ)</B><p dir="rtl">
<h3 dir="rtl" id="b07_Judges, פרק כ">פרק כ</h3><p dir="rtl">
<span dir="rtl" class="inlineHeader" id="b07_Judges, פרק כ, א">א</span>
ויצאו כל בני ישראל ותקהל העדה כאיש אחד למדן ועד באר שבע וארץ הגלעד אל יהוה המצפה:<p dir="rtl">
<span dir="rtl" class="inlineHeader" id="b07_Judges, פרק כ, ב">ב</span>
ויתיצבו פנות כל העם כל שבטי ישראל בקהל עם האלהים ארבע מאות אלף איש רגלי שלף חרב: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, ג">ג</span>
וישמעו בני בנימן כי עלו בני ישראל המצפה ויאמרו בני ישראל דברו איכה נהיתה הרעה הזאת:<p dir="rtl">
<span dir="rtl" class="inlineHeader" id="b07_Judges, פרק כ, ד">ד</span>
ויען האיש הלוי איש האשה הנרצחה ויאמר הגבעתה אשר לבנימן באתי אני ופילגשי ללון:<p dir="rtl">
<span dir="rtl" class="inlineHeader" id="b07_Judges, פרק כ, ה">ה</span>
ויקמו עלי בעלי הגבעה ויסבו עלי את הבית לילה אותי דמו להרג ואת פילגשי ענו ותמת:<p dir="rtl">
<span dir="rtl" class="inlineHeader" id="b07_Judges, פרק כ, ו">ו</span>
ואחז בפילגשי ואנתחה ואשלחה בכל שדה נחלת ישראל כי עשו זמה ונבלה בישראל:<p dir="rtl">
<span dir="rtl" class="inlineHeader" id="b07_Judges, פרק כ, ז">ז</span>
הנה כלכם בני ישראל הבו לכם דבר ועצה הלם:<p dir="rtl">
<span dir="rtl" class="inlineHeader" id="b07_Judges, פרק כ, ח">ח</span>
ויקם כל העם כאיש אחד לאמר לא נלך איש לאהלו ולא נסור איש לביתו:<p dir="rtl">
<span dir="rtl" class="inlineHeader" id="b07_Judges, פרק כ, ט">ט</span>
ועתה זה הדבר אשר נעשה לגבעה עליה בגורל:<p dir="rtl">
<span dir="rtl" class="inlineHeader" id="b07_Judges, פרק כ, י">י</span>
ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם לעשות לבואם לגבע בנימן ככל הנבלה אשר עשה בישראל:<p dir="rtl">
<span dir="rtl" class="inlineHeader" id="b07_Judges, פרק כ, יא">יא</span>
ויאסף כל איש ישראל אל העיר כאיש אחד חברים: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, יב">יב</span>
וישלחו שבטי ישראל אנשים בכל שבטי בנימן לאמר מה הרעה הזאת אשר נהיתה בכם:<p dir="rtl">
<span dir="rtl" class="inlineHeader" id="b07_Judges, פרק כ, יג">יג</span>
ועתה תנו את האנשים בני בליעל אשר בגבעה ונמיתם ונבערה רעה מישראל ולא אבו בנימן לשמע בקול אחיהם בני ישראל:<p dir="rtl">
<span dir="rtl" class="inlineHeader" id="b07_Judges, פרק כ, יד">יד</span>
ויאספו בני בנימן מן הערים הגבעתה לצאת למלחמה עם בני ישראל:<p dir="rtl">
<span dir="rtl" class="inlineHeader" id="b07_Judges, פרק כ, טו">טו</span>
ויתפקדו בני בנימן ביום ההוא מהערים עשרים וששה אלף איש שלף חרב לבד מישבי הגבעה התפקדו שבע מאות איש בחור:<p dir="rtl">
<span dir="rtl" class="inlineHeader" id="b07_Judges, פרק כ, טז">טז</span>
מכל העם הזה שבע מאות איש בחור אטר יד ימינו כל זה קלע באבן אל השערה ולא יחטא: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, יז">יז</span>
ואיש ישראל התפקדו לבד מבנימן ארבע מאות אלף איש שלף חרב כל זה איש מלחמה:<p dir="rtl">
<span dir="rtl" class="inlineHeader" id="b07_Judges, פרק כ, יח">יח</span>
ויקמו ויעלו בית אל וישאלו באלהים ויאמרו בני ישראל מי יעלה לנו בתחלה למלחמה עם בני בנימן ויאמר יהוה יהודה בתחלה:<p dir="rtl">
<span dir="rtl" class="inlineHeader" id="b07_Judges, פרק כ, יט">יט</span>
ויקומו בני ישראל בבקר ויחנו על הגבעה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, כ">כ</span>
ויצא איש ישראל למלחמה עם בנימן ויערכו אתם איש ישראל מלחמה אל הגבעה:<p dir="rtl">
<span dir="rtl" class="inlineHeader" id="b07_Judges, פרק כ, כא">כא</span>
ויצאו בני בנימן מן הגבעה וישחיתו בישראל ביום ההוא שנים ועשרים אלף איש ארצה:<p dir="rtl">
<span dir="rtl" class="inlineHeader" id="b07_Judges, פרק כ, כב">כב</span>
ויתחזק העם איש ישראל ויספו לערך מלחמה במקום אשר ערכו שם ביום הראשון:<p dir="rtl">
<span dir="rtl" class="inlineHeader" id="b07_Judges, פרק כ, כג">כג</span>
ויעלו בני ישראל ויבכו לפני יהוה עד הערב וישאלו ביהוה לאמר האוסיף לגשת למלחמה עם בני בנימן אחי ויאמר יהוה עלו אליו: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, כד">כד</span>
ויקרבו בני ישראל אל בני בנימן ביום השני:<p dir="rtl">
<span dir="rtl" class="inlineHeader" id="b07_Judges, פרק כ, כה">כה</span>
ויצא בנימן לקראתם מן הגבעה ביום השני וישחיתו בבני ישראל עוד שמנת עשר אלף איש ארצה כל אלה שלפי חרב:<p dir="rtl">
<span dir="rtl" class="inlineHeader" id="b07_Judges, פרק כ, כו">כו</span>
ויעלו כל בני ישראל וכל העם ויבאו בית אל ויבכו וישבו שם לפני יהוה ויצומו ביום ההוא עד הערב ויעלו עלות ושלמים לפני יהוה:<p dir="rtl">
<span dir="rtl" class="inlineHeader" id="b07_Judges, פרק כ, כז">כז</span>
וישאלו בני ישראל ביהוה ושם ארון ברית האלהים בימים ההם:<p dir="rtl">
<span dir="rtl" class="inlineHeader" id="b07_Judges, פרק כ, כח">כח</span>
ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר יהוה עלו כי מחר אתננו בידך:<p dir="rtl">
<span dir="rtl" class="inlineHeader" id="b07_Judges, פרק כ, כט">כט</span>
וישם ישראל ארבים אל הגבעה סביב: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, ל">ל</span>
ויעלו בני ישראל אל בני בנימן ביום השלישי ויערכו אל הגבעה כפעם בפעם:<p dir="rtl">
<span dir="rtl" class="inlineHeader" id="b07_Judges, פרק כ, לא">לא</span>
ויצאו בני בנימן לקראת העם הנתקו מן העיר ויחלו להכות מהעם חללים כפעם בפעם במסלות אשר אחת עלה בית אל ואחת גבעתה בשדה כשלשים איש בישראל:<p dir="rtl">
<span dir="rtl" class="inlineHeader" id="b07_Judges, פרק כ, לב">לב</span>
ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנהו מן העיר אל המסלות:<p dir="rtl">
<span dir="rtl" class="inlineHeader" id="b07_Judges, פרק כ, לג">לג</span>
וכל איש ישראל קמו ממקומו ויערכו בבעל תמר וארב ישראל מגיח ממקמו ממערה גבע:<p dir="rtl">
<span dir="rtl" class="inlineHeader" id="b07_Judges, פרק כ, לד">לד</span>
ויבאו מנגד לגבעה עשרת אלפים איש בחור מכל ישראל והמלחמה כבדה והם לא ידעו כי נגעת עליהם הרעה: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כ, לה">לה</span>
ויגף יהוה את בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש כל אלה שלף חרב:<p dir="rtl">
<span dir="rtl" class="inlineHeader" id="b07_Judges, פרק כ, לו">לו</span>
ויראו בני בנימן כי נגפו ויתנו איש ישראל מקום לבנימן כי בטחו אל הארב אשר שמו אל הגבעה:<p dir="rtl">
<span dir="rtl" class="inlineHeader" id="b07_Judges, פרק כ, לז">לז</span>
והארב החישו ויפשטו אל הגבעה וימשך הארב ויך את כל העיר לפי חרב:<p dir="rtl">
<span dir="rtl" class="inlineHeader" id="b07_Judges, פרק כ, לח">לח</span>
והמועד היה לאיש ישראל עם הארב הרב להעלותם משאת העשן מן העיר:<p dir="rtl">
<span dir="rtl" class="inlineHeader" id="b07_Judges, פרק כ, לט">לט</span>
ויהפך איש ישראל במלחמה ובנימן החל להכות חללים באיש ישראל כשלשים איש כי אמרו אך נגוף נגף הוא לפנינו כמלחמה הראשנה:<p dir="rtl">
<span dir="rtl" class="inlineHeader" id="b07_Judges, פרק כ, מ">מ</span>
והמשאת החלה לעלות מן העיר עמוד עשן ויפן בנימן אחריו והנה עלה כליל העיר השמימה:<p dir="rtl">
<span dir="rtl" class="inlineHeader" id="b07_Judges, פרק כ, מא">מא</span>
ואיש ישראל הפך ויבהל איש בנימן כי ראה כי נגעה עליו הרעה:<p dir="rtl">
<span dir="rtl" class="inlineHeader" id="b07_Judges, פרק כ, מב">מב</span>
ויפנו לפני איש ישראל אל דרך המדבר והמלחמה הדביקתהו ואשר מהערים משחיתים אותו בתוכו:<p dir="rtl">
<span dir="rtl" class="inlineHeader" id="b07_Judges, פרק כ, מג">מג</span>
כתרו את בנימן הרדיפהו מנוחה הדריכהו עד נכח הגבעה ממזרח שמש:<p dir="rtl">
<span dir="rtl" class="inlineHeader" id="b07_Judges, פרק כ, מד">מד</span>
ויפלו מבנימן שמנה עשר אלף איש את כל אלה אנשי חיל:<p dir="rtl">
<span dir="rtl" class="inlineHeader" id="b07_Judges, פרק כ, מה">מה</span>
ויפנו וינסו המדברה אל סלע הרמון ויעללהו במסלות חמשת אלפים איש וידביקו אחריו עד גדעם ויכו ממנו אלפים איש:<p dir="rtl">
<span dir="rtl" class="inlineHeader" id="b07_Judges, פרק כ, מו">מו</span>
ויהי כל הנפלים מבנימן עשרים וחמשה אלף איש שלף חרב ביום ההוא את כל אלה אנשי חיל:<p dir="rtl">
<span dir="rtl" class="inlineHeader" id="b07_Judges, פרק כ, מז">מז</span>
ויפנו וינסו המדברה אל סלע הרמון שש מאות איש וישבו בסלע רמון ארבעה חדשים:<p dir="rtl">
<span dir="rtl" class="inlineHeader" id="b07_Judges, פרק כ, מח">מח</span>
ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש: <B>(פ)</B><p dir="rtl">
<h3 dir="rtl" id="b07_Judges, פרק כא">פרק כא</h3><p dir="rtl">
<span dir="rtl" class="inlineHeader" id="b07_Judges, פרק כא, א">א</span>
ואיש ישראל נשבע במצפה לאמר איש ממנו לא יתן בתו לבנימן לאשה:<p dir="rtl">
<span dir="rtl" class="inlineHeader" id="b07_Judges, פרק כא, ב">ב</span>
ויבא העם בית אל וישבו שם עד הערב לפני האלהים וישאו קולם ויבכו בכי גדול:<p dir="rtl">
<span dir="rtl" class="inlineHeader" id="b07_Judges, פרק כא, ג">ג</span>
ויאמרו למה יהוה אלהי ישראל היתה זאת בישראל להפקד היום מישראל שבט אחד:<p dir="rtl">
<span dir="rtl" class="inlineHeader" id="b07_Judges, פרק כא, ד">ד</span>
ויהי ממחרת וישכימו העם ויבנו שם מזבח ויעלו עלות ושלמים: <B>(פ)</B><p dir="rtl">
<span dir="rtl" class="inlineHeader" id="b07_Judges, פרק כא, ה">ה</span>
ויאמרו בני ישראל מי אשר לא עלה בקהל מכל שבטי ישראל אל יהוה כי השבועה הגדולה היתה לאשר לא עלה אל יהוה המצפה לאמר מות יומת:<p dir="rtl">
<span dir="rtl" class="inlineHeader" id="b07_Judges, פרק כא, ו">ו</span>
וינחמו בני ישראל אל בנימן אחיו ויאמרו נגדע היום שבט אחד מישראל:<p dir="rtl">
<span dir="rtl" class="inlineHeader" id="b07_Judges, פרק כא, ז">ז</span>
מה נעשה להם לנותרים לנשים ואנחנו נשבענו ביהוה לבלתי תת להם מבנותינו לנשים:<p dir="rtl">
<span dir="rtl" class="inlineHeader" id="b07_Judges, פרק כא, ח">ח</span>
ויאמרו מי אחד משבטי ישראל אשר לא עלה אל יהוה המצפה והנה לא בא איש אל המחנה מיביש גלעד אל הקהל:<p dir="rtl">
<span dir="rtl" class="inlineHeader" id="b07_Judges, פרק כא, ט">ט</span>
ויתפקד העם והנה אין שם איש מיושבי יבש גלעד:<p dir="rtl">
<span dir="rtl" class="inlineHeader" id="b07_Judges, פרק כא, י">י</span>
וישלחו שם העדה שנים עשר אלף איש מבני החיל ויצוו אותם לאמר לכו והכיתם את יושבי יבש גלעד לפי חרב והנשים והטף:<p dir="rtl">
<span dir="rtl" class="inlineHeader" id="b07_Judges, פרק כא, יא">יא</span>
וזה הדבר אשר תעשו כל זכר וכל אשה ידעת משכב זכר תחרימו:<p dir="rtl">
<span dir="rtl" class="inlineHeader" id="b07_Judges, פרק כא, יב">יב</span>
וימצאו מיושבי יביש גלעד ארבע מאות נערה בתולה אשר לא ידעה איש למשכב זכר ויביאו אותם אל המחנה שלה אשר בארץ כנען: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק כא, יג">יג</span>
וישלחו כל העדה וידברו אל בני בנימן אשר בסלע רמון ויקראו להם שלום:<p dir="rtl">
<span dir="rtl" class="inlineHeader" id="b07_Judges, פרק כא, יד">יד</span>
וישב בנימן בעת ההיא ויתנו להם הנשים אשר חיו מנשי יבש גלעד ולא מצאו להם כן:<p dir="rtl">
<span dir="rtl" class="inlineHeader" id="b07_Judges, פרק כא, טו">טו</span>
והעם נחם לבנימן כי עשה יהוה פרץ בשבטי ישראל:<p dir="rtl">
<span dir="rtl" class="inlineHeader" id="b07_Judges, פרק כא, טז">טז</span>
ויאמרו זקני העדה מה נעשה לנותרים לנשים כי נשמדה מבנימן אשה:<p dir="rtl">
<span dir="rtl" class="inlineHeader" id="b07_Judges, פרק כא, יז">יז</span>
ויאמרו ירשת פליטה לבנימן ולא ימחה שבט מישראל:<p dir="rtl">
<span dir="rtl" class="inlineHeader" id="b07_Judges, פרק כא, יח">יח</span>
ואנחנו לא נוכל לתת להם נשים מבנותינו כי נשבעו בני ישראל לאמר ארור נתן אשה לבנימן: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק כא, יט">יט</span>
ויאמרו הנה חג יהוה בשלו מימים ימימה אשר מצפונה לבית אל מזרחה השמש למסלה העלה מבית אל שכמה ומנגב ללבונה:<p dir="rtl">
<span dir="rtl" class="inlineHeader" id="b07_Judges, פרק כא, כ">כ</span>
ויצו את בני בנימן לאמר לכו וארבתם בכרמים:<p dir="rtl">
<span dir="rtl" class="inlineHeader" id="b07_Judges, פרק כא, כא">כא</span>
וראיתם והנה אם יצאו בנות שילו לחול במחלות ויצאתם מן הכרמים וחטפתם לכם איש אשתו מבנות שילו והלכתם ארץ בנימן:<p dir="rtl">
<span dir="rtl" class="inlineHeader" id="b07_Judges, פרק כא, כב">כב</span>
והיה כי יבאו אבותם או אחיהם לרוב אלינו ואמרנו אליהם חנונו אותם כי לא לקחנו איש אשתו במלחמה כי לא אתם נתתם להם כעת תאשמו: <B>(ס)</B><p dir="rtl">
<span dir="rtl" class="inlineHeader" id="b07_Judges, פרק כא, כג">כג</span>
ויעשו כן בני בנימן וישאו נשים למספרם מן המחללות אשר גזלו וילכו וישובו אל נחלתם ויבנו את הערים וישבו בהם:<p dir="rtl">
<span dir="rtl" class="inlineHeader" id="b07_Judges, פרק כא, כד">כד</span>
ויתהלכו משם בני ישראל בעת ההיא איש לשבטו ולמשפחתו ויצאו משם איש לנחלתו:<p dir="rtl">
<span dir="rtl" class="inlineHeader" id="b07_Judges, פרק כא, כה">כה</span>
בימים ההם אין מלך בישראל איש הישר בעיניו יעשה: <B>(חזק)</B><p dir="rtl">
