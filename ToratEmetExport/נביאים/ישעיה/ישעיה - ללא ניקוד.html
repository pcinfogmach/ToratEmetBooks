
<h3 dir="rtl" id="b12_Isaiah, פרק א">פרק-א</h3><p dir="rtl">
<span dir="rtl" class="inlineHeader" id="b12_Isaiah, פרק א, א">א</span>
חזון ישעיהו בן אמוץ אשר חזה על יהודה וירושלם בימי עזיהו יותם אחז יחזקיהו מלכי יהודה:<p dir="rtl">
<span dir="rtl" class="inlineHeader" id="b12_Isaiah, פרק א, ב">ב</span>
שמעו שמים והאזיני ארץ כי יהוה דבר בנים גדלתי ורוממתי והם פשעו בי:<p dir="rtl">
<span dir="rtl" class="inlineHeader" id="b12_Isaiah, פרק א, ג">ג</span>
ידע שור קנהו וחמור אבוס בעליו ישראל לא ידע עמי לא התבונן:<p dir="rtl">
<span dir="rtl" class="inlineHeader" id="b12_Isaiah, פרק א, ד">ד</span>
הוי גוי חטא עם כבד עון זרע מרעים בנים משחיתים עזבו את יהוה נאצו את קדוש ישראל נזרו אחור:<p dir="rtl">
<span dir="rtl" class="inlineHeader" id="b12_Isaiah, פרק א, ה">ה</span>
על מה תכו עוד תוסיפו סרה כל ראש לחלי וכל לבב דוי:<p dir="rtl">
<span dir="rtl" class="inlineHeader" id="b12_Isaiah, פרק א, ו">ו</span>
מכף רגל ועד ראש אין בו מתם פצע וחבורה ומכה טריה לא זרו ולא חבשו ולא רככה בשמן:<p dir="rtl">
<span dir="rtl" class="inlineHeader" id="b12_Isaiah, פרק א, ז">ז</span>
ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים:<p dir="rtl">
<span dir="rtl" class="inlineHeader" id="b12_Isaiah, פרק א, ח">ח</span>
ונותרה בת ציון כסכה בכרם כמלונה במקשה כעיר נצורה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק א, ט">ט</span>
לולי יהוה צבאות הותיר לנו שריד כמעט כסדם היינו לעמרה דמינו:<p dir="rtl">
<span dir="rtl" class="inlineHeader" id="b12_Isaiah, פרק א, י">י</span>
שמעו דבר יהוה קציני סדם האזינו תורת אלהינו עם עמרה:<p dir="rtl">
<span dir="rtl" class="inlineHeader" id="b12_Isaiah, פרק א, יא">יא</span>
למה לי רב זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי:<p dir="rtl">
<span dir="rtl" class="inlineHeader" id="b12_Isaiah, פרק א, יב">יב</span>
כי תבאו לראות פני מי בקש זאת מידכם רמס חצרי:<p dir="rtl">
<span dir="rtl" class="inlineHeader" id="b12_Isaiah, פרק א, יג">יג</span>
לא תוסיפו הביא מנחת שוא קטרת תועבה היא לי חדש ושבת קרא מקרא לא אוכל און ועצרה:<p dir="rtl">
<span dir="rtl" class="inlineHeader" id="b12_Isaiah, פרק א, יד">יד</span>
חדשיכם ומועדיכם שנאה נפשי היו עלי לטרח נלאיתי נשא:<p dir="rtl">
<span dir="rtl" class="inlineHeader" id="b12_Isaiah, פרק א, טו">טו</span>
ובפרשכם כפיכם אעלים עיני מכם גם כי תרבו תפלה אינני שמע ידיכם דמים מלאו:<p dir="rtl">
<span dir="rtl" class="inlineHeader" id="b12_Isaiah, פרק א, טז">טז</span>
רחצו הזכו הסירו רע מעלליכם מנגד עיני חדלו הרע:<p dir="rtl">
<span dir="rtl" class="inlineHeader" id="b12_Isaiah, פרק א, יז">יז</span>
למדו היטב דרשו משפט אשרו חמוץ שפטו יתום ריבו אלמנה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק א, יח">יח</span>
לכו נא ונוכחה יאמר יהוה אם יהיו חטאיכם כשנים כשלג ילבינו אם יאדימו כתולע כצמר יהיו:<p dir="rtl">
<span dir="rtl" class="inlineHeader" id="b12_Isaiah, פרק א, יט">יט</span>
אם תאבו ושמעתם טוב הארץ תאכלו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק א, כ">כ</span>
ואם תמאנו ומריתם חרב תאכלו כי פי יהוה דבר:<p dir="rtl">
<span dir="rtl" class="inlineHeader" id="b12_Isaiah, פרק א, כא">כא</span>
איכה היתה לזונה קריה נאמנה מלאתי משפט צדק ילין בה ועתה מרצחים:<p dir="rtl">
<span dir="rtl" class="inlineHeader" id="b12_Isaiah, פרק א, כב">כב</span>
כספך היה לסיגים סבאך מהול במים:<p dir="rtl">
<span dir="rtl" class="inlineHeader" id="b12_Isaiah, פרק א, כג">כג</span>
שריך סוררים וחברי גנבים כלו אהב שחד ורדף שלמנים יתום לא ישפטו וריב אלמנה לא יבוא אליהם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק א, כד">כד</span>
לכן נאם האדון יהוה צבאות אביר ישראל הוי אנחם מצרי ואנקמה מאויבי:<p dir="rtl">
<span dir="rtl" class="inlineHeader" id="b12_Isaiah, פרק א, כה">כה</span>
ואשיבה ידי עליך ואצרף כבר סיגיך ואסירה כל בדיליך:<p dir="rtl">
<span dir="rtl" class="inlineHeader" id="b12_Isaiah, פרק א, כו">כו</span>
ואשיבה שפטיך כבראשנה ויעציך כבתחלה אחרי כן יקרא לך עיר הצדק קריה נאמנה:<p dir="rtl">
<span dir="rtl" class="inlineHeader" id="b12_Isaiah, פרק א, כז">כז</span>
ציון במשפט תפדה ושביה בצדקה:<p dir="rtl">
<span dir="rtl" class="inlineHeader" id="b12_Isaiah, פרק א, כח">כח</span>
ושבר פשעים וחטאים יחדו ועזבי יהוה יכלו:<p dir="rtl">
<span dir="rtl" class="inlineHeader" id="b12_Isaiah, פרק א, כט">כט</span>
כי יבשו מאילים אשר חמדתם ותחפרו מהגנות אשר בחרתם:<p dir="rtl">
<span dir="rtl" class="inlineHeader" id="b12_Isaiah, פרק א, ל">ל</span>
כי תהיו כאלה נבלת עלה וכגנה אשר מים אין לה:<p dir="rtl">
<span dir="rtl" class="inlineHeader" id="b12_Isaiah, פרק א, לא">לא</span>
והיה החסן לנערת ופעלו לניצוץ ובערו שניהם יחדו ואין מכבה: <B>(פ)</B><p dir="rtl">
<h3 dir="rtl" id="b12_Isaiah, פרק ב">פרק-ב</h3><p dir="rtl">
<span dir="rtl" class="inlineHeader" id="b12_Isaiah, פרק ב, א">א</span>
הדבר אשר חזה ישעיהו בן אמוץ על יהודה וירושלם:<p dir="rtl">
<span dir="rtl" class="inlineHeader" id="b12_Isaiah, פרק ב, ב">ב</span>
והיה באחרית הימים נכון יהיה הר בית יהוה בראש ההרים ונשא מגבעות ונהרו אליו כל הגוים:<p dir="rtl">
<span dir="rtl" class="inlineHeader" id="b12_Isaiah, פרק ב, ג">ג</span>
והלכו עמים רבים ואמרו לכו ונעלה אל הר יהוה אל בית אלהי יעקב וירנו מדרכיו ונלכה בארחתיו כי מציון תצא תורה ודבר יהוה מירושלם:<p dir="rtl">
<span dir="rtl" class="inlineHeader" id="b12_Isaiah, פרק ב, ד">ד</span>
ושפט בין הגוים והוכיח לעמים רבים וכתתו חרבותם לאתים וחניתותיהם למזמרות לא ישא גוי אל גוי חרב ולא ילמדו עוד מלחמה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ב, ה">ה</span>
בית יעקב לכו ונלכה באור יהוה:<p dir="rtl">
<span dir="rtl" class="inlineHeader" id="b12_Isaiah, פרק ב, ו">ו</span>
כי נטשתה עמך בית יעקב כי מלאו מקדם ועננים כפלשתים ובילדי נכרים ישפיקו:<p dir="rtl">
<span dir="rtl" class="inlineHeader" id="b12_Isaiah, פרק ב, ז">ז</span>
ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו:<p dir="rtl">
<span dir="rtl" class="inlineHeader" id="b12_Isaiah, פרק ב, ח">ח</span>
ותמלא ארצו אלילים למעשה ידיו ישתחוו לאשר עשו אצבעתיו:<p dir="rtl">
<span dir="rtl" class="inlineHeader" id="b12_Isaiah, פרק ב, ט">ט</span>
וישח אדם וישפל איש ואל תשא להם:<p dir="rtl">
<span dir="rtl" class="inlineHeader" id="b12_Isaiah, פרק ב, י">י</span>
בוא בצור והטמן בעפר מפני פחד יהוה ומהדר גאנו:<p dir="rtl">
<span dir="rtl" class="inlineHeader" id="b12_Isaiah, פרק ב, יא">יא</span>
עיני גבהות אדם שפל ושח רום אנשים ונשגב יהוה לבדו ביום ההוא: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ב, יב">יב</span>
כי יום ליהוה צבאות על כל גאה ורם ועל כל נשא ושפל:<p dir="rtl">
<span dir="rtl" class="inlineHeader" id="b12_Isaiah, פרק ב, יג">יג</span>
ועל כל ארזי הלבנון הרמים והנשאים ועל כל אלוני הבשן:<p dir="rtl">
<span dir="rtl" class="inlineHeader" id="b12_Isaiah, פרק ב, יד">יד</span>
ועל כל ההרים הרמים ועל כל הגבעות הנשאות:<p dir="rtl">
<span dir="rtl" class="inlineHeader" id="b12_Isaiah, פרק ב, טו">טו</span>
ועל כל מגדל גבה ועל כל חומה בצורה:<p dir="rtl">
<span dir="rtl" class="inlineHeader" id="b12_Isaiah, פרק ב, טז">טז</span>
ועל כל אניות תרשיש ועל כל שכיות החמדה:<p dir="rtl">
<span dir="rtl" class="inlineHeader" id="b12_Isaiah, פרק ב, יז">יז</span>
ושח גבהות האדם ושפל רום אנשים ונשגב יהוה לבדו ביום ההוא:<p dir="rtl">
<span dir="rtl" class="inlineHeader" id="b12_Isaiah, פרק ב, יח">יח</span>
והאלילים כליל יחלף:<p dir="rtl">
<span dir="rtl" class="inlineHeader" id="b12_Isaiah, פרק ב, יט">יט</span>
ובאו במערות צרים ובמחלות עפר מפני פחד יהוה ומהדר גאונו בקומו לערץ הארץ:<p dir="rtl">
<span dir="rtl" class="inlineHeader" id="b12_Isaiah, פרק ב, כ">כ</span>
ביום ההוא ישליך האדם את אלילי כספו ואת אלילי זהבו אשר עשו לו להשתחות לחפר פרות ולעטלפים:<p dir="rtl">
<span dir="rtl" class="inlineHeader" id="b12_Isaiah, פרק ב, כא">כא</span>
לבוא בנקרות הצרים ובסעפי הסלעים מפני פחד יהוה ומהדר גאונו בקומו לערץ הארץ:<p dir="rtl">
<span dir="rtl" class="inlineHeader" id="b12_Isaiah, פרק ב, כב">כב</span>
חדלו לכם מן האדם אשר נשמה באפו כי במה נחשב הוא: <B>(פ)</B><p dir="rtl">
<h3 dir="rtl" id="b12_Isaiah, פרק ג">פרק-ג</h3><p dir="rtl">
<span dir="rtl" class="inlineHeader" id="b12_Isaiah, פרק ג, א">א</span>
כי הנה האדון יהוה צבאות מסיר מירושלם ומיהודה משען ומשענה כל משען לחם וכל משען מים:<p dir="rtl">
<span dir="rtl" class="inlineHeader" id="b12_Isaiah, פרק ג, ב">ב</span>
גבור ואיש מלחמה שופט ונביא וקסם וזקן:<p dir="rtl">
<span dir="rtl" class="inlineHeader" id="b12_Isaiah, פרק ג, ג">ג</span>
שר חמשים ונשוא פנים ויועץ וחכם חרשים ונבון לחש:<p dir="rtl">
<span dir="rtl" class="inlineHeader" id="b12_Isaiah, פרק ג, ד">ד</span>
ונתתי נערים שריהם ותעלולים ימשלו בם:<p dir="rtl">
<span dir="rtl" class="inlineHeader" id="b12_Isaiah, פרק ג, ה">ה</span>
ונגש העם איש באיש ואיש ברעהו ירהבו הנער בזקן והנקלה בנכבד:<p dir="rtl">
<span dir="rtl" class="inlineHeader" id="b12_Isaiah, פרק ג, ו">ו</span>
כי יתפש איש באחיו בית אביו שמלה לכה קצין תהיה לנו והמכשלה הזאת תחת ידך:<p dir="rtl">
<span dir="rtl" class="inlineHeader" id="b12_Isaiah, פרק ג, ז">ז</span>
ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם:<p dir="rtl">
<span dir="rtl" class="inlineHeader" id="b12_Isaiah, פרק ג, ח">ח</span>
כי כשלה ירושלם ויהודה נפל כי לשונם ומעלליהם אל יהוה למרות עני כבודו:<p dir="rtl">
<span dir="rtl" class="inlineHeader" id="b12_Isaiah, פרק ג, ט">ט</span>
הכרת פניהם ענתה בם וחטאתם כסדם הגידו לא כחדו אוי לנפשם כי גמלו להם רעה:<p dir="rtl">
<span dir="rtl" class="inlineHeader" id="b12_Isaiah, פרק ג, י">י</span>
אמרו צדיק כי טוב כי פרי מעלליהם יאכלו:<p dir="rtl">
<span dir="rtl" class="inlineHeader" id="b12_Isaiah, פרק ג, יא">יא</span>
אוי לרשע רע כי גמול ידיו יעשה לו:<p dir="rtl">
<span dir="rtl" class="inlineHeader" id="b12_Isaiah, פרק ג, יב">יב</span>
עמי נגשיו מעולל ונשים משלו בו עמי מאשריך מתעים ודרך ארחתיך בלעו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ג, יג">יג</span>
נצב לריב יהוה ועמד לדין עמים:<p dir="rtl">
<span dir="rtl" class="inlineHeader" id="b12_Isaiah, פרק ג, יד">יד</span>
יהוה במשפט יבוא עם זקני עמו ושריו ואתם בערתם הכרם גזלת העני בבתיכם:<p dir="rtl">
<span dir="rtl" class="inlineHeader" id="b12_Isaiah, פרק ג, טו">טו</span>
מלכם תדכאו עמי ופני עניים תטחנו נאם אדני יהוה צבאות: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ג, טז">טז</span>
ויאמר יהוה יען כי גבהו בנות ציון ותלכנה נטוות גרון ומשקרות עינים הלוך וטפף תלכנה וברגליהם תעכסנה:<p dir="rtl">
<span dir="rtl" class="inlineHeader" id="b12_Isaiah, פרק ג, יז">יז</span>
ושפח אדני קדקד בנות ציון ויהוה פתהן יערה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ג, יח">יח</span>
ביום ההוא יסיר אדני את תפארת העכסים והשביסים והשהרנים:<p dir="rtl">
<span dir="rtl" class="inlineHeader" id="b12_Isaiah, פרק ג, יט">יט</span>
הנטיפות והשירות והרעלות:<p dir="rtl">
<span dir="rtl" class="inlineHeader" id="b12_Isaiah, פרק ג, כ">כ</span>
הפארים והצעדות והקשרים ובתי הנפש והלחשים:<p dir="rtl">
<span dir="rtl" class="inlineHeader" id="b12_Isaiah, פרק ג, כא">כא</span>
הטבעות ונזמי האף:<p dir="rtl">
<span dir="rtl" class="inlineHeader" id="b12_Isaiah, פרק ג, כב">כב</span>
המחלצות והמעטפות והמטפחות והחריטים:<p dir="rtl">
<span dir="rtl" class="inlineHeader" id="b12_Isaiah, פרק ג, כג">כג</span>
והגלינים והסדינים והצניפות והרדידים:<p dir="rtl">
<span dir="rtl" class="inlineHeader" id="b12_Isaiah, פרק ג, כד">כד</span>
והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק כי תחת יפי:<p dir="rtl">
<span dir="rtl" class="inlineHeader" id="b12_Isaiah, פרק ג, כה">כה</span>
מתיך בחרב יפלו וגבורתך במלחמה:<p dir="rtl">
<span dir="rtl" class="inlineHeader" id="b12_Isaiah, פרק ג, כו">כו</span>
ואנו ואבלו פתחיה ונקתה לארץ תשב:<p dir="rtl">
<h3 dir="rtl" id="b12_Isaiah, פרק ד">פרק-ד</h3><p dir="rtl">
<span dir="rtl" class="inlineHeader" id="b12_Isaiah, פרק ד, א">א</span>
והחזיקו שבע נשים באיש אחד ביום ההוא לאמר לחמנו נאכל ושמלתנו נלבש רק יקרא שמך עלינו אסף חרפתנו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ד, ב">ב</span>
ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל:<p dir="rtl">
<span dir="rtl" class="inlineHeader" id="b12_Isaiah, פרק ד, ג">ג</span>
והיה הנשאר בציון והנותר בירושלם קדוש יאמר לו כל הכתוב לחיים בירושלם:<p dir="rtl">
<span dir="rtl" class="inlineHeader" id="b12_Isaiah, פרק ד, ד">ד</span>
אם רחץ אדני את צאת בנות ציון ואת דמי ירושלם ידיח מקרבה ברוח משפט וברוח בער:<p dir="rtl">
<span dir="rtl" class="inlineHeader" id="b12_Isaiah, פרק ד, ה">ה</span>
וברא יהוה על כל מכון הר ציון ועל מקראה ענן יומם ועשן ונגה אש להבה לילה כי על כל כבוד חפה:<p dir="rtl">
<span dir="rtl" class="inlineHeader" id="b12_Isaiah, פרק ד, ו">ו</span>
וסכה תהיה לצל יומם מחרב ולמחסה ולמסתור מזרם וממטר: <B>(פ)</B><p dir="rtl">
<h3 dir="rtl" id="b12_Isaiah, פרק ה">פרק-ה</h3><p dir="rtl">
<span dir="rtl" class="inlineHeader" id="b12_Isaiah, פרק ה, א">א</span>
אשירה נא לידידי שירת דודי לכרמו כרם היה לידידי בקרן בן שמן:<p dir="rtl">
<span dir="rtl" class="inlineHeader" id="b12_Isaiah, פרק ה, ב">ב</span>
ויעזקהו ויסקלהו ויטעהו שרק ויבן מגדל בתוכו וגם יקב חצב בו ויקו לעשות ענבים ויעש באשים:<p dir="rtl">
<span dir="rtl" class="inlineHeader" id="b12_Isaiah, פרק ה, ג">ג</span>
ועתה יושב ירושלם ואיש יהודה שפטו נא ביני ובין כרמי:<p dir="rtl">
<span dir="rtl" class="inlineHeader" id="b12_Isaiah, פרק ה, ד">ד</span>
מה לעשות עוד לכרמי ולא עשיתי בו מדוע קויתי לעשות ענבים ויעש באשים:<p dir="rtl">
<span dir="rtl" class="inlineHeader" id="b12_Isaiah, פרק ה, ה">ה</span>
ועתה אודיעה נא אתכם את אשר אני עשה לכרמי הסר משוכתו והיה לבער פרץ גדרו והיה למרמס:<p dir="rtl">
<span dir="rtl" class="inlineHeader" id="b12_Isaiah, פרק ה, ו">ו</span>
ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר:<p dir="rtl">
<span dir="rtl" class="inlineHeader" id="b12_Isaiah, פרק ה, ז">ז</span>
כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ה, ח">ח</span>
הוי מגיעי בית בבית שדה בשדה יקריבו עד אפס מקום והושבתם לבדכם בקרב הארץ:<p dir="rtl">
<span dir="rtl" class="inlineHeader" id="b12_Isaiah, פרק ה, ט">ט</span>
באזני יהוה צבאות אם לא בתים רבים לשמה יהיו גדלים וטובים מאין יושב:<p dir="rtl">
<span dir="rtl" class="inlineHeader" id="b12_Isaiah, פרק ה, י">י</span>
כי עשרת צמדי כרם יעשו בת אחת וזרע חמר יעשה איפה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ה, יא">יא</span>
הוי משכימי בבקר שכר ירדפו מאחרי בנשף יין ידליקם:<p dir="rtl">
<span dir="rtl" class="inlineHeader" id="b12_Isaiah, פרק ה, יב">יב</span>
והיה כנור ונבל תף וחליל ויין משתיהם ואת פעל יהוה לא יביטו ומעשה ידיו לא ראו:<p dir="rtl">
<span dir="rtl" class="inlineHeader" id="b12_Isaiah, פרק ה, יג">יג</span>
לכן גלה עמי מבלי דעת וכבודו מתי רעב והמונו צחה צמא:<p dir="rtl">
<span dir="rtl" class="inlineHeader" id="b12_Isaiah, פרק ה, יד">יד</span>
לכן הרחיבה שאול נפשה ופערה פיה לבלי חק וירד הדרה והמונה ושאונה ועלז בה:<p dir="rtl">
<span dir="rtl" class="inlineHeader" id="b12_Isaiah, פרק ה, טו">טו</span>
וישח אדם וישפל איש ועיני גבהים תשפלנה:<p dir="rtl">
<span dir="rtl" class="inlineHeader" id="b12_Isaiah, פרק ה, טז">טז</span>
ויגבה יהוה צבאות במשפט והאל הקדוש נקדש בצדקה:<p dir="rtl">
<span dir="rtl" class="inlineHeader" id="b12_Isaiah, פרק ה, יז">יז</span>
ורעו כבשים כדברם וחרבות מחים גרים יאכלו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ה, יח">יח</span>
הוי משכי העון בחבלי השוא וכעבות העגלה חטאה:<p dir="rtl">
<span dir="rtl" class="inlineHeader" id="b12_Isaiah, פרק ה, יט">יט</span>
האמרים ימהר יחישה מעשהו למען נראה ותקרב ותבואה עצת קדוש ישראל ונדעה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ה, כ">כ</span>
הוי האמרים לרע טוב ולטוב רע שמים חשך לאור ואור לחשך שמים מר למתוק ומתוק למר: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ה, כא">כא</span>
הוי חכמים בעיניהם ונגד פניהם נבנים: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ה, כב">כב</span>
הוי גבורים לשתות יין ואנשי חיל למסך שכר:<p dir="rtl">
<span dir="rtl" class="inlineHeader" id="b12_Isaiah, פרק ה, כג">כג</span>
מצדיקי רשע עקב שחד וצדקת צדיקים יסירו ממנו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ה, כד">כד</span>
לכן כאכל קש לשון אש וחשש להבה ירפה שרשם כמק יהיה ופרחם כאבק יעלה כי מאסו את תורת יהוה צבאות ואת אמרת קדוש ישראל נאצו:<p dir="rtl">
<span dir="rtl" class="inlineHeader" id="b12_Isaiah, פרק ה, כה">כה</span>
על כן חרה אף יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל זאת לא שב אפו ועוד ידו נטויה:<p dir="rtl">
<span dir="rtl" class="inlineHeader" id="b12_Isaiah, פרק ה, כו">כו</span>
ונשא נס לגוים מרחוק ושרק לו מקצה הארץ והנה מהרה קל יבוא:<p dir="rtl">
<span dir="rtl" class="inlineHeader" id="b12_Isaiah, פרק ה, כז">כז</span>
אין עיף ואין כושל בו לא ינום ולא יישן ולא נפתח אזור חלציו ולא נתק שרוך נעליו:<p dir="rtl">
<span dir="rtl" class="inlineHeader" id="b12_Isaiah, פרק ה, כח">כח</span>
אשר חציו שנונים וכל קשתתיו דרכות פרסות סוסיו כצר נחשבו וגלגליו כסופה:<p dir="rtl">
<span dir="rtl" class="inlineHeader" id="b12_Isaiah, פרק ה, כט">כט</span>
שאגה לו כלביא ושאג ככפירים וינהם ויאחז טרף ויפליט ואין מציל:<p dir="rtl">
<span dir="rtl" class="inlineHeader" id="b12_Isaiah, פרק ה, ל">ל</span>
וינהם עליו ביום ההוא כנהמת ים ונבט לארץ והנה חשך צר ואור חשך בעריפיה: <B>(פ)</B><p dir="rtl">
<h3 dir="rtl" id="b12_Isaiah, פרק ו">פרק-ו</h3><p dir="rtl">
<span dir="rtl" class="inlineHeader" id="b12_Isaiah, פרק ו, א">א</span>
בשנת מות המלך עזיהו ואראה את אדני ישב על כסא רם ונשא ושוליו מלאים את ההיכל:<p dir="rtl">
<span dir="rtl" class="inlineHeader" id="b12_Isaiah, פרק ו, ב">ב</span>
שרפים עמדים ממעל לו שש כנפים שש כנפים לאחד בשתים יכסה פניו ובשתים יכסה רגליו ובשתים יעופף:<p dir="rtl">
<span dir="rtl" class="inlineHeader" id="b12_Isaiah, פרק ו, ג">ג</span>
וקרא זה אל זה ואמר קדוש קדוש קדוש יהוה צבאות מלא כל הארץ כבודו:<p dir="rtl">
<span dir="rtl" class="inlineHeader" id="b12_Isaiah, פרק ו, ד">ד</span>
וינעו אמות הספים מקול הקורא והבית ימלא עשן:<p dir="rtl">
<span dir="rtl" class="inlineHeader" id="b12_Isaiah, פרק ו, ה">ה</span>
ואמר אוי לי כי נדמיתי כי איש טמא שפתים אנכי ובתוך עם טמא שפתים אנכי יושב כי את המלך יהוה צבאות ראו עיני:<p dir="rtl">
<span dir="rtl" class="inlineHeader" id="b12_Isaiah, פרק ו, ו">ו</span>
ויעף אלי אחד מן השרפים ובידו רצפה במלקחים לקח מעל המזבח:<p dir="rtl">
<span dir="rtl" class="inlineHeader" id="b12_Isaiah, פרק ו, ז">ז</span>
ויגע על פי ויאמר הנה נגע זה על שפתיך וסר עונך וחטאתך תכפר:<p dir="rtl">
<span dir="rtl" class="inlineHeader" id="b12_Isaiah, פרק ו, ח">ח</span>
ואשמע את קול אדני אמר את מי אשלח ומי ילך לנו ואמר הנני שלחני:<p dir="rtl">
<span dir="rtl" class="inlineHeader" id="b12_Isaiah, פרק ו, ט">ט</span>
ויאמר לך ואמרת לעם הזה שמעו שמוע ואל תבינו וראו ראו ואל תדעו:<p dir="rtl">
<span dir="rtl" class="inlineHeader" id="b12_Isaiah, פרק ו, י">י</span>
השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו:<p dir="rtl">
<span dir="rtl" class="inlineHeader" id="b12_Isaiah, פרק ו, יא">יא</span>
ואמר עד מתי אדני ויאמר עד אשר אם שאו ערים מאין יושב ובתים מאין אדם והאדמה תשאה שממה:<p dir="rtl">
<span dir="rtl" class="inlineHeader" id="b12_Isaiah, פרק ו, יב">יב</span>
ורחק יהוה את האדם ורבה העזובה בקרב הארץ:<p dir="rtl">
<span dir="rtl" class="inlineHeader" id="b12_Isaiah, פרק ו, יג">יג</span>
ועוד בה עשריה ושבה והיתה לבער כאלה וכאלון אשר בשלכת מצבת בם זרע קדש מצבתה: <B>(פ)</B><p dir="rtl">
<h3 dir="rtl" id="b12_Isaiah, פרק ז">פרק-ז</h3><p dir="rtl">
<span dir="rtl" class="inlineHeader" id="b12_Isaiah, פרק ז, א">א</span>
ויהי בימי אחז בן יותם בן עזיהו מלך יהודה עלה רצין מלך ארם ופקח בן רמליהו מלך ישראל ירושלם למלחמה עליה ולא יכל להלחם עליה:<p dir="rtl">
<span dir="rtl" class="inlineHeader" id="b12_Isaiah, פרק ז, ב">ב</span>
ויגד לבית דוד לאמר נחה ארם על אפרים וינע לבבו ולבב עמו כנוע עצי יער מפני רוח: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ז, ג">ג</span>
ויאמר יהוה אל ישעיהו צא נא לקראת אחז אתה ושאר ישוב בנך אל קצה תעלת הברכה העליונה אל מסלת שדה כובס:<p dir="rtl">
<span dir="rtl" class="inlineHeader" id="b12_Isaiah, פרק ז, ד">ד</span>
ואמרת אליו השמר והשקט אל תירא ולבבך אל ירך משני זנבות האודים העשנים האלה בחרי אף רצין וארם ובן רמליהו:<p dir="rtl">
<span dir="rtl" class="inlineHeader" id="b12_Isaiah, פרק ז, ה">ה</span>
יען כי יעץ עליך ארם רעה אפרים ובן רמליהו לאמר:<p dir="rtl">
<span dir="rtl" class="inlineHeader" id="b12_Isaiah, פרק ז, ו">ו</span>
נעלה ביהודה ונקיצנה ונבקענה אלינו ונמליך מלך בתוכה את בן טבאל: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ז, ז">ז</span>
כה אמר אדני יהוה לא תקום ולא תהיה:<p dir="rtl">
<span dir="rtl" class="inlineHeader" id="b12_Isaiah, פרק ז, ח">ח</span>
כי ראש ארם דמשק וראש דמשק רצין ובעוד ששים וחמש שנה יחת אפרים מעם:<p dir="rtl">
<span dir="rtl" class="inlineHeader" id="b12_Isaiah, פרק ז, ט">ט</span>
וראש אפרים שמרון וראש שמרון בן רמליהו אם לא תאמינו כי לא תאמנו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ז, י">י</span>
ויוסף יהוה דבר אל אחז לאמר:<p dir="rtl">
<span dir="rtl" class="inlineHeader" id="b12_Isaiah, פרק ז, יא">יא</span>
שאל לך אות מעם יהוה אלהיך העמק שאלה או הגבה למעלה:<p dir="rtl">
<span dir="rtl" class="inlineHeader" id="b12_Isaiah, פרק ז, יב">יב</span>
ויאמר אחז לא אשאל ולא אנסה את יהוה:<p dir="rtl">
<span dir="rtl" class="inlineHeader" id="b12_Isaiah, פרק ז, יג">יג</span>
ויאמר שמעו נא בית דוד המעט מכם הלאות אנשים כי תלאו גם את אלהי:<p dir="rtl">
<span dir="rtl" class="inlineHeader" id="b12_Isaiah, פרק ז, יד">יד</span>
לכן יתן אדני הוא לכם אות הנה העלמה הרה וילדת בן וקראת שמו עמנו אל:<p dir="rtl">
<span dir="rtl" class="inlineHeader" id="b12_Isaiah, פרק ז, טו">טו</span>
חמאה ודבש יאכל לדעתו מאוס ברע ובחור בטוב:<p dir="rtl">
<span dir="rtl" class="inlineHeader" id="b12_Isaiah, פרק ז, טז">טז</span>
כי בטרם ידע הנער מאס ברע ובחר בטוב תעזב האדמה אשר אתה קץ מפני שני מלכיה:<p dir="rtl">
<span dir="rtl" class="inlineHeader" id="b12_Isaiah, פרק ז, יז">יז</span>
יביא יהוה עליך ועל עמך ועל בית אביך ימים אשר לא באו למיום סור אפרים מעל יהודה את מלך אשור: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ז, יח">יח</span>
והיה ביום ההוא ישרק יהוה לזבוב אשר בקצה יארי מצרים ולדבורה אשר בארץ אשור:<p dir="rtl">
<span dir="rtl" class="inlineHeader" id="b12_Isaiah, פרק ז, יט">יט</span>
ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים:<p dir="rtl">
<span dir="rtl" class="inlineHeader" id="b12_Isaiah, פרק ז, כ">כ</span>
ביום ההוא יגלח אדני בתער השכירה בעברי נהר במלך אשור את הראש ושער הרגלים וגם את הזקן תספה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ז, כא">כא</span>
והיה ביום ההוא יחיה איש עגלת בקר ושתי צאן:<p dir="rtl">
<span dir="rtl" class="inlineHeader" id="b12_Isaiah, פרק ז, כב">כב</span>
והיה מרב עשות חלב יאכל חמאה כי חמאה ודבש יאכל כל הנותר בקרב הארץ: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ז, כג">כג</span>
והיה ביום ההוא יהיה כל מקום אשר יהיה שם אלף גפן באלף כסף לשמיר ולשית יהיה:<p dir="rtl">
<span dir="rtl" class="inlineHeader" id="b12_Isaiah, פרק ז, כד">כד</span>
בחצים ובקשת יבוא שמה כי שמיר ושית תהיה כל הארץ:<p dir="rtl">
<span dir="rtl" class="inlineHeader" id="b12_Isaiah, פרק ז, כה">כה</span>
וכל ההרים אשר במעדר יעדרון לא תבוא שמה יראת שמיר ושית והיה למשלח שור ולמרמס שה: <B>(פ)</B><p dir="rtl">
<h3 dir="rtl" id="b12_Isaiah, פרק ח">פרק-ח</h3><p dir="rtl">
<span dir="rtl" class="inlineHeader" id="b12_Isaiah, פרק ח, א">א</span>
ויאמר יהוה אלי קח לך גליון גדול וכתב עליו בחרט אנוש למהר שלל חש בז:<p dir="rtl">
<span dir="rtl" class="inlineHeader" id="b12_Isaiah, פרק ח, ב">ב</span>
ואעידה לי עדים נאמנים את אוריה הכהן ואת זכריהו בן יברכיהו:<p dir="rtl">
<span dir="rtl" class="inlineHeader" id="b12_Isaiah, פרק ח, ג">ג</span>
 ואקרב אל הנביאה ותהר ותלד בן <B>(ס)</B> ויאמר יהוה אלי קרא שמו מהר שלל חש בז:<p dir="rtl">
<span dir="rtl" class="inlineHeader" id="b12_Isaiah, פרק ח, ד">ד</span>
כי בטרם ידע הנער קרא אבי ואמי ישא את חיל דמשק ואת שלל שמרון לפני מלך אשור: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ח, ה">ה</span>
ויסף יהוה דבר אלי עוד לאמר:<p dir="rtl">
<span dir="rtl" class="inlineHeader" id="b12_Isaiah, פרק ח, ו">ו</span>
יען כי מאס העם הזה את מי השלח ההלכים לאט ומשוש את רצין ובן רמליהו:<p dir="rtl">
<span dir="rtl" class="inlineHeader" id="b12_Isaiah, פרק ח, ז">ז</span>
ולכן הנה אדני מעלה עליהם את מי הנהר העצומים והרבים את מלך אשור ואת כל כבודו ועלה על כל אפיקיו והלך על כל גדותיו:<p dir="rtl">
<span dir="rtl" class="inlineHeader" id="b12_Isaiah, פרק ח, ח">ח</span>
וחלף ביהודה שטף ועבר עד צואר יגיע והיה מטות כנפיו מלא רחב ארצך עמנו אל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ח, ט">ט</span>
רעו עמים וחתו והאזינו כל מרחקי ארץ התאזרו וחתו התאזרו וחתו:<p dir="rtl">
<span dir="rtl" class="inlineHeader" id="b12_Isaiah, פרק ח, י">י</span>
עצו עצה ותפר דברו דבר ולא יקום כי עמנו אל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ח, יא">יא</span>
כי כה אמר יהוה אלי כחזקת היד ויסרני מלכת בדרך העם הזה לאמר:<p dir="rtl">
<span dir="rtl" class="inlineHeader" id="b12_Isaiah, פרק ח, יב">יב</span>
לא תאמרון קשר לכל אשר יאמר העם הזה קשר ואת מוראו לא תיראו ולא תעריצו:<p dir="rtl">
<span dir="rtl" class="inlineHeader" id="b12_Isaiah, פרק ח, יג">יג</span>
את יהוה צבאות אתו תקדישו והוא מוראכם והוא מערצכם:<p dir="rtl">
<span dir="rtl" class="inlineHeader" id="b12_Isaiah, פרק ח, יד">יד</span>
והיה למקדש ולאבן נגף ולצור מכשול לשני בתי ישראל לפח ולמוקש ליושב ירושלם:<p dir="rtl">
<span dir="rtl" class="inlineHeader" id="b12_Isaiah, פרק ח, טו">טו</span>
וכשלו בם רבים ונפלו ונשברו ונוקשו ונלכדו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ח, טז">טז</span>
צור תעודה חתום תורה בלמדי:<p dir="rtl">
<span dir="rtl" class="inlineHeader" id="b12_Isaiah, פרק ח, יז">יז</span>
וחכיתי ליהוה המסתיר פניו מבית יעקב וקויתי לו:<p dir="rtl">
<span dir="rtl" class="inlineHeader" id="b12_Isaiah, פרק ח, יח">יח</span>
הנה אנכי והילדים אשר נתן לי יהוה לאתות ולמופתים בישראל מעם יהוה צבאות השכן בהר ציון: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ח, יט">יט</span>
וכי יאמרו אליכם דרשו אל האבות ואל הידענים המצפצפים והמהגים הלוא עם אל אלהיו ידרש בעד החיים אל המתים:<p dir="rtl">
<span dir="rtl" class="inlineHeader" id="b12_Isaiah, פרק ח, כ">כ</span>
לתורה ולתעודה אם לא יאמרו כדבר הזה אשר אין לו שחר:<p dir="rtl">
<span dir="rtl" class="inlineHeader" id="b12_Isaiah, פרק ח, כא">כא</span>
ועבר בה נקשה ורעב והיה כי ירעב והתקצף וקלל במלכו ובאלהיו ופנה למעלה:<p dir="rtl">
<span dir="rtl" class="inlineHeader" id="b12_Isaiah, פרק ח, כב">כב</span>
ואל ארץ יביט והנה צרה וחשכה מעוף צוקה ואפלה מנדח:<p dir="rtl">
<span dir="rtl" class="inlineHeader" id="b12_Isaiah, פרק ח, כג">כג</span>
כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים:<p dir="rtl">
<h3 dir="rtl" id="b12_Isaiah, פרק ט">פרק-ט</h3><p dir="rtl">
<span dir="rtl" class="inlineHeader" id="b12_Isaiah, פרק ט, א">א</span>
העם ההלכים בחשך ראו אור גדול ישבי בארץ צלמות אור נגה עליהם:<p dir="rtl">
<span dir="rtl" class="inlineHeader" id="b12_Isaiah, פרק ט, ב">ב</span>
הרבית הגוי לא הגדלת השמחה שמחו לפניך כשמחת בקציר כאשר יגילו בחלקם שלל:<p dir="rtl">
<span dir="rtl" class="inlineHeader" id="b12_Isaiah, פרק ט, ג">ג</span>
כי את על סבלו ואת מטה שכמו שבט הנגש בו החתת כיום מדין:<p dir="rtl">
<span dir="rtl" class="inlineHeader" id="b12_Isaiah, פרק ט, ד">ד</span>
כי כל סאון סאן ברעש ושמלה מגוללה בדמים והיתה לשרפה מאכלת אש:<p dir="rtl">
<span dir="rtl" class="inlineHeader" id="b12_Isaiah, פרק ט, ה">ה</span>
כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אביעד שר שלום:<p dir="rtl">
<span dir="rtl" class="inlineHeader" id="b12_Isaiah, פרק ט, ו">ו</span>
למרבה המשרה ולשלום אין קץ על כסא דוד ועל ממלכתו להכין אתה ולסעדה במשפט ובצדקה מעתה ועד עולם קנאת יהוה צבאות תעשה זאת: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ט, ז">ז</span>
דבר שלח אדני ביעקב ונפל בישראל:<p dir="rtl">
<span dir="rtl" class="inlineHeader" id="b12_Isaiah, פרק ט, ח">ח</span>
וידעו העם כלו אפרים ויושב שמרון בגאוה ובגדל לבב לאמר:<p dir="rtl">
<span dir="rtl" class="inlineHeader" id="b12_Isaiah, פרק ט, ט">ט</span>
לבנים נפלו וגזית נבנה שקמים גדעו וארזים נחליף:<p dir="rtl">
<span dir="rtl" class="inlineHeader" id="b12_Isaiah, פרק ט, י">י</span>
וישגב יהוה את צרי רצין עליו ואת איביו יסכסך:<p dir="rtl">
<span dir="rtl" class="inlineHeader" id="b12_Isaiah, פרק ט, יא">יא</span>
ארם מקדם ופלשתים מאחור ויאכלו את ישראל בכל פה בכל זאת לא שב אפו ועוד ידו נטויה:<p dir="rtl">
<span dir="rtl" class="inlineHeader" id="b12_Isaiah, פרק ט, יב">יב</span>
והעם לא שב עד המכהו ואת יהוה צבאות לא דרשו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ט, יג">יג</span>
ויכרת יהוה מישראל ראש וזנב כפה ואגמון יום אחד:<p dir="rtl">
<span dir="rtl" class="inlineHeader" id="b12_Isaiah, פרק ט, יד">יד</span>
זקן ונשוא פנים הוא הראש ונביא מורה שקר הוא הזנב:<p dir="rtl">
<span dir="rtl" class="inlineHeader" id="b12_Isaiah, פרק ט, טו">טו</span>
ויהיו מאשרי העם הזה מתעים ומאשריו מבלעים:<p dir="rtl">
<span dir="rtl" class="inlineHeader" id="b12_Isaiah, פרק ט, טז">טז</span>
על כן על בחוריו לא ישמח אדני ואת יתמיו ואת אלמנתיו לא ירחם כי כלו חנף ומרע וכל פה דבר נבלה בכל זאת לא שב אפו ועוד ידו נטויה:<p dir="rtl">
<span dir="rtl" class="inlineHeader" id="b12_Isaiah, פרק ט, יז">יז</span>
כי בערה כאש רשעה שמיר ושית תאכל ותצת בסבכי היער ויתאבכו גאות עשן:<p dir="rtl">
<span dir="rtl" class="inlineHeader" id="b12_Isaiah, פרק ט, יח">יח</span>
בעברת יהוה צבאות נעתם ארץ ויהי העם כמאכלת אש איש אל אחיו לא יחמלו:<p dir="rtl">
<span dir="rtl" class="inlineHeader" id="b12_Isaiah, פרק ט, יט">יט</span>
ויגזר על ימין ורעב ויאכל על שמאול ולא שבעו איש בשר זרעו יאכלו:<p dir="rtl">
<span dir="rtl" class="inlineHeader" id="b12_Isaiah, פרק ט, כ">כ</span>
מנשה את אפרים ואפרים את מנשה יחדו המה על יהודה בכל זאת לא שב אפו ועוד ידו נטויה: <B>(ס)</B><p dir="rtl">
<h3 dir="rtl" id="b12_Isaiah, פרק י">פרק-י</h3><p dir="rtl">
<span dir="rtl" class="inlineHeader" id="b12_Isaiah, פרק י, א">א</span>
הוי החקקים חקקי און ומכתבים עמל כתבו:<p dir="rtl">
<span dir="rtl" class="inlineHeader" id="b12_Isaiah, פרק י, ב">ב</span>
להטות מדין דלים ולגזל משפט עניי עמי להיות אלמנות שללם ואת יתומים יבזו:<p dir="rtl">
<span dir="rtl" class="inlineHeader" id="b12_Isaiah, פרק י, ג">ג</span>
ומה תעשו ליום פקדה ולשואה ממרחק תבוא על מי תנוסו לעזרה ואנה תעזבו כבודכם:<p dir="rtl">
<span dir="rtl" class="inlineHeader" id="b12_Isaiah, פרק י, ד">ד</span>
בלתי כרע תחת אסיר ותחת הרוגים יפלו בכל זאת לא שב אפו ועוד ידו נטויה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק י, ה">ה</span>
הוי אשור שבט אפי ומטה הוא בידם זעמי:<p dir="rtl">
<span dir="rtl" class="inlineHeader" id="b12_Isaiah, פרק י, ו">ו</span>
בגוי חנף אשלחנו ועל עם עברתי אצונו לשלל שלל ולבז בז ולשימו מרמס כחמר חוצות:<p dir="rtl">
<span dir="rtl" class="inlineHeader" id="b12_Isaiah, פרק י, ז">ז</span>
והוא לא כן ידמה ולבבו לא כן יחשב כי להשמיד בלבבו ולהכרית גוים לא מעט:<p dir="rtl">
<span dir="rtl" class="inlineHeader" id="b12_Isaiah, פרק י, ח">ח</span>
כי יאמר הלא שרי יחדו מלכים:<p dir="rtl">
<span dir="rtl" class="inlineHeader" id="b12_Isaiah, פרק י, ט">ט</span>
הלא ככרכמיש כלנו אם לא כארפד חמת אם לא כדמשק שמרון:<p dir="rtl">
<span dir="rtl" class="inlineHeader" id="b12_Isaiah, פרק י, י">י</span>
כאשר מצאה ידי לממלכת האליל ופסיליהם מירושלם ומשמרון:<p dir="rtl">
<span dir="rtl" class="inlineHeader" id="b12_Isaiah, פרק י, יא">יא</span>
הלא כאשר עשיתי לשמרון ולאליליה כן אעשה לירושלם ולעצביה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק י, יב">יב</span>
והיה כי יבצע אדני את כל מעשהו בהר ציון ובירושלם אפקד על פרי גדל לבב מלך אשור ועל תפארת רום עיניו:<p dir="rtl">
<span dir="rtl" class="inlineHeader" id="b12_Isaiah, פרק י, יג">יג</span>
כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם שושתי ואוריד כאביר יושבים:<p dir="rtl">
<span dir="rtl" class="inlineHeader" id="b12_Isaiah, פרק י, יד">יד</span>
ותמצא כקן ידי לחיל העמים וכאסף ביצים עזבות כל הארץ אני אספתי ולא היה נדד כנף ופצה פה ומצפצף:<p dir="rtl">
<span dir="rtl" class="inlineHeader" id="b12_Isaiah, פרק י, טו">טו</span>
היתפאר הגרזן על החצב בו אם יתגדל המשור על מניפו כהניף שבט ואת מרימיו כהרים מטה לא עץ: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק י, טז">טז</span>
לכן ישלח האדון יהוה צבאות במשמניו רזון ותחת כבדו יקד יקד כיקוד אש:<p dir="rtl">
<span dir="rtl" class="inlineHeader" id="b12_Isaiah, פרק י, יז">יז</span>
והיה אור ישראל לאש וקדושו ללהבה ובערה ואכלה שיתו ושמירו ביום אחד:<p dir="rtl">
<span dir="rtl" class="inlineHeader" id="b12_Isaiah, פרק י, יח">יח</span>
וכבוד יערו וכרמלו מנפש ועד בשר יכלה והיה כמסס נסס:<p dir="rtl">
<span dir="rtl" class="inlineHeader" id="b12_Isaiah, פרק י, יט">יט</span>
ושאר עץ יערו מספר יהיו ונער יכתבם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק י, כ">כ</span>
והיה ביום ההוא לא יוסיף עוד שאר ישראל ופליטת בית יעקב להשען על מכהו ונשען על יהוה קדוש ישראל באמת:<p dir="rtl">
<span dir="rtl" class="inlineHeader" id="b12_Isaiah, פרק י, כא">כא</span>
שאר ישוב שאר יעקב אל אל גבור:<p dir="rtl">
<span dir="rtl" class="inlineHeader" id="b12_Isaiah, פרק י, כב">כב</span>
כי אם יהיה עמך ישראל כחול הים שאר ישוב בו כליון חרוץ שוטף צדקה:<p dir="rtl">
<span dir="rtl" class="inlineHeader" id="b12_Isaiah, פרק י, כג">כג</span>
כי כלה ונחרצה אדני יהוה צבאות עשה בקרב כל הארץ: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק י, כד">כד</span>
לכן כה אמר אדני יהוה צבאות אל תירא עמי ישב ציון מאשור בשבט יככה ומטהו ישא עליך בדרך מצרים:<p dir="rtl">
<span dir="rtl" class="inlineHeader" id="b12_Isaiah, פרק י, כה">כה</span>
כי עוד מעט מזער וכלה זעם ואפי על תבליתם:<p dir="rtl">
<span dir="rtl" class="inlineHeader" id="b12_Isaiah, פרק י, כו">כו</span>
ועורר עליו יהוה צבאות שוט כמכת מדין בצור עורב ומטהו על הים ונשאו בדרך מצרים:<p dir="rtl">
<span dir="rtl" class="inlineHeader" id="b12_Isaiah, פרק י, כז">כז</span>
והיה ביום ההוא יסור סבלו מעל שכמך ועלו מעל צוארך וחבל על מפני שמן:<p dir="rtl">
<span dir="rtl" class="inlineHeader" id="b12_Isaiah, פרק י, כח">כח</span>
בא על עית עבר במגרון למכמש יפקיד כליו:<p dir="rtl">
<span dir="rtl" class="inlineHeader" id="b12_Isaiah, פרק י, כט">כט</span>
עברו מעברה גבע מלון לנו חרדה הרמה גבעת שאול נסה:<p dir="rtl">
<span dir="rtl" class="inlineHeader" id="b12_Isaiah, פרק י, ל">ל</span>
צהלי קולך בת גלים הקשיבי לישה עניה ענתות:<p dir="rtl">
<span dir="rtl" class="inlineHeader" id="b12_Isaiah, פרק י, לא">לא</span>
נדדה מדמנה ישבי הגבים העיזו:<p dir="rtl">
<span dir="rtl" class="inlineHeader" id="b12_Isaiah, פרק י, לב">לב</span>
עוד היום בנב לעמד ינפף ידו הר בית ציון גבעת ירושלם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק י, לג">לג</span>
הנה האדון יהוה צבאות מסעף פארה במערצה ורמי הקומה גדועים והגבהים ישפלו:<p dir="rtl">
<span dir="rtl" class="inlineHeader" id="b12_Isaiah, פרק י, לד">לד</span>
ונקף סבכי היער בברזל והלבנון באדיר יפול: <B>(ס)</B><p dir="rtl">
<h3 dir="rtl" id="b12_Isaiah, פרק יא">פרק-יא</h3><p dir="rtl">
<span dir="rtl" class="inlineHeader" id="b12_Isaiah, פרק יא, א">א</span>
ויצא חטר מגזע ישי ונצר משרשיו יפרה:<p dir="rtl">
<span dir="rtl" class="inlineHeader" id="b12_Isaiah, פרק יא, ב">ב</span>
ונחה עליו רוח יהוה רוח חכמה ובינה רוח עצה וגבורה רוח דעת ויראת יהוה:<p dir="rtl">
<span dir="rtl" class="inlineHeader" id="b12_Isaiah, פרק יא, ג">ג</span>
והריחו ביראת יהוה ולא למראה עיניו ישפוט ולא למשמע אזניו יוכיח:<p dir="rtl">
<span dir="rtl" class="inlineHeader" id="b12_Isaiah, פרק יא, ד">ד</span>
ושפט בצדק דלים והוכיח במישור לענוי ארץ והכה ארץ בשבט פיו וברוח שפתיו ימית רשע:<p dir="rtl">
<span dir="rtl" class="inlineHeader" id="b12_Isaiah, פרק יא, ה">ה</span>
והיה צדק אזור מתניו והאמונה אזור חלציו:<p dir="rtl">
<span dir="rtl" class="inlineHeader" id="b12_Isaiah, פרק יא, ו">ו</span>
וגר זאב עם כבש ונמר עם גדי ירבץ ועגל וכפיר ומריא יחדו ונער קטן נהג בם:<p dir="rtl">
<span dir="rtl" class="inlineHeader" id="b12_Isaiah, פרק יא, ז">ז</span>
ופרה ודב תרעינה יחדו ירבצו ילדיהן ואריה כבקר יאכל תבן:<p dir="rtl">
<span dir="rtl" class="inlineHeader" id="b12_Isaiah, פרק יא, ח">ח</span>
ושעשע יונק על חר פתן ועל מאורת צפעוני גמול ידו הדה:<p dir="rtl">
<span dir="rtl" class="inlineHeader" id="b12_Isaiah, פרק יא, ט">ט</span>
לא ירעו ולא ישחיתו בכל הר קדשי כי מלאה הארץ דעה את יהוה כמים לים מכסים: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יא, י">י</span>
והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק יא, יא">יא</span>
והיה ביום ההוא יוסיף אדני שנית ידו לקנות את שאר עמו אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים:<p dir="rtl">
<span dir="rtl" class="inlineHeader" id="b12_Isaiah, פרק יא, יב">יב</span>
ונשא נס לגוים ואסף נדחי ישראל ונפצות יהודה יקבץ מארבע כנפות הארץ:<p dir="rtl">
<span dir="rtl" class="inlineHeader" id="b12_Isaiah, פרק יא, יג">יג</span>
וסרה קנאת אפרים וצררי יהודה יכרתו אפרים לא יקנא את יהודה ויהודה לא יצר את אפרים:<p dir="rtl">
<span dir="rtl" class="inlineHeader" id="b12_Isaiah, פרק יא, יד">יד</span>
ועפו בכתף פלשתים ימה יחדו יבזו את בני קדם אדום ומואב משלוח ידם ובני עמון משמעתם:<p dir="rtl">
<span dir="rtl" class="inlineHeader" id="b12_Isaiah, פרק יא, טו">טו</span>
והחרים יהוה את לשון ים מצרים והניף ידו על הנהר בעים רוחו והכהו לשבעה נחלים והדריך בנעלים:<p dir="rtl">
<span dir="rtl" class="inlineHeader" id="b12_Isaiah, פרק יא, טז">טז</span>
והיתה מסלה לשאר עמו אשר ישאר מאשור כאשר היתה לישראל ביום עלתו מארץ מצרים:<p dir="rtl">
<h3 dir="rtl" id="b12_Isaiah, פרק יב">פרק-יב</h3><p dir="rtl">
<span dir="rtl" class="inlineHeader" id="b12_Isaiah, פרק יב, א">א</span>
ואמרת ביום ההוא אודך יהוה כי אנפת בי ישב אפך ותנחמני:<p dir="rtl">
<span dir="rtl" class="inlineHeader" id="b12_Isaiah, פרק יב, ב">ב</span>
הנה אל ישועתי אבטח ולא אפחד כי עזי וזמרת יה יהוה ויהי לי לישועה:<p dir="rtl">
<span dir="rtl" class="inlineHeader" id="b12_Isaiah, פרק יב, ג">ג</span>
ושאבתם מים בששון ממעיני הישועה:<p dir="rtl">
<span dir="rtl" class="inlineHeader" id="b12_Isaiah, פרק יב, ד">ד</span>
ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו:<p dir="rtl">
<span dir="rtl" class="inlineHeader" id="b12_Isaiah, פרק יב, ה">ה</span>
זמרו יהוה כי גאות עשה מידעת זאת בכל הארץ:<p dir="rtl">
<span dir="rtl" class="inlineHeader" id="b12_Isaiah, פרק יב, ו">ו</span>
צהלי ורני יושבת ציון כי גדול בקרבך קדוש ישראל: <B>(ס)</B><p dir="rtl">
<h3 dir="rtl" id="b12_Isaiah, פרק יג">פרק-יג</h3><p dir="rtl">
<span dir="rtl" class="inlineHeader" id="b12_Isaiah, פרק יג, א">א</span>
משא בבל אשר חזה ישעיהו בן אמוץ:<p dir="rtl">
<span dir="rtl" class="inlineHeader" id="b12_Isaiah, פרק יג, ב">ב</span>
על הר נשפה שאו נס הרימו קול להם הניפו יד ויבאו פתחי נדיבים:<p dir="rtl">
<span dir="rtl" class="inlineHeader" id="b12_Isaiah, פרק יג, ג">ג</span>
אני צויתי למקדשי גם קראתי גבורי לאפי עליזי גאותי:<p dir="rtl">
<span dir="rtl" class="inlineHeader" id="b12_Isaiah, פרק יג, ד">ד</span>
קול המון בהרים דמות עם רב קול שאון ממלכות גוים נאספים יהוה צבאות מפקד צבא מלחמה:<p dir="rtl">
<span dir="rtl" class="inlineHeader" id="b12_Isaiah, פרק יג, ה">ה</span>
באים מארץ מרחק מקצה השמים יהוה וכלי זעמו לחבל כל הארץ: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יג, ו">ו</span>
הילילו כי קרוב יום יהוה כשד משדי יבוא:<p dir="rtl">
<span dir="rtl" class="inlineHeader" id="b12_Isaiah, פרק יג, ז">ז</span>
על כן כל ידים תרפינה וכל לבב אנוש ימס:<p dir="rtl">
<span dir="rtl" class="inlineHeader" id="b12_Isaiah, פרק יג, ח">ח</span>
ונבהלו צירים וחבלים יאחזון כיולדה יחילון איש אל רעהו יתמהו פני להבים פניהם:<p dir="rtl">
<span dir="rtl" class="inlineHeader" id="b12_Isaiah, פרק יג, ט">ט</span>
הנה יום יהוה בא אכזרי ועברה וחרון אף לשום הארץ לשמה וחטאיה ישמיד ממנה:<p dir="rtl">
<span dir="rtl" class="inlineHeader" id="b12_Isaiah, פרק יג, י">י</span>
כי כוכבי השמים וכסיליהם לא יהלו אורם חשך השמש בצאתו וירח לא יגיה אורו:<p dir="rtl">
<span dir="rtl" class="inlineHeader" id="b12_Isaiah, פרק יג, יא">יא</span>
ופקדתי על תבל רעה ועל רשעים עונם והשבתי גאון זדים וגאות עריצים אשפיל:<p dir="rtl">
<span dir="rtl" class="inlineHeader" id="b12_Isaiah, פרק יג, יב">יב</span>
אוקיר אנוש מפז ואדם מכתם אופיר:<p dir="rtl">
<span dir="rtl" class="inlineHeader" id="b12_Isaiah, פרק יג, יג">יג</span>
על כן שמים ארגיז ותרעש הארץ ממקומה בעברת יהוה צבאות וביום חרון אפו:<p dir="rtl">
<span dir="rtl" class="inlineHeader" id="b12_Isaiah, פרק יג, יד">יד</span>
והיה כצבי מדח וכצאן ואין מקבץ איש אל עמו יפנו ואיש אל ארצו ינוסו:<p dir="rtl">
<span dir="rtl" class="inlineHeader" id="b12_Isaiah, פרק יג, טו">טו</span>
כל הנמצא ידקר וכל הנספה יפול בחרב:<p dir="rtl">
<span dir="rtl" class="inlineHeader" id="b12_Isaiah, פרק יג, טז">טז</span>
ועלליהם ירטשו לעיניהם ישסו בתיהם ונשיהם תשגלנה<p dir="rtl">
<span dir="rtl" class="inlineHeader" id="b12_Isaiah, פרק יג, יז">יז</span>
הנני מעיר עליהם את מדי אשר כסף לא יחשבו וזהב לא יחפצו בו:<p dir="rtl">
<span dir="rtl" class="inlineHeader" id="b12_Isaiah, פרק יג, יח">יח</span>
וקשתות נערים תרטשנה ופרי בטן לא ירחמו על בנים לא תחוס עינם:<p dir="rtl">
<span dir="rtl" class="inlineHeader" id="b12_Isaiah, פרק יג, יט">יט</span>
והיתה בבל צבי ממלכות תפארת גאון כשדים כמהפכת אלהים את סדם ואת עמרה:<p dir="rtl">
<span dir="rtl" class="inlineHeader" id="b12_Isaiah, פרק יג, כ">כ</span>
לא תשב לנצח ולא תשכן עד דור ודור ולא יהל שם ערבי ורעים לא ירבצו שם:<p dir="rtl">
<span dir="rtl" class="inlineHeader" id="b12_Isaiah, פרק יג, כא">כא</span>
ורבצו שם ציים ומלאו בתיהם אחים ושכנו שם בנות יענה ושעירים ירקדו שם:<p dir="rtl">
<span dir="rtl" class="inlineHeader" id="b12_Isaiah, פרק יג, כב">כב</span>
וענה איים באלמנותיו ותנים בהיכלי ענג וקרוב לבוא עתה וימיה לא ימשכו:<p dir="rtl">
<h3 dir="rtl" id="b12_Isaiah, פרק יד">פרק-יד</h3><p dir="rtl">
<span dir="rtl" class="inlineHeader" id="b12_Isaiah, פרק יד, א">א</span>
כי ירחם יהוה את יעקב ובחר עוד בישראל והניחם על אדמתם ונלוה הגר עליהם ונספחו על בית יעקב:<p dir="rtl">
<span dir="rtl" class="inlineHeader" id="b12_Isaiah, פרק יד, ב">ב</span>
ולקחום עמים והביאום אל מקומם והתנחלום בית ישראל על אדמת יהוה לעבדים ולשפחות והיו שבים לשביהם ורדו בנגשיהם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יד, ג">ג</span>
והיה ביום הניח יהוה לך מעצבך ומרגזך ומן העבדה הקשה אשר עבד בך:<p dir="rtl">
<span dir="rtl" class="inlineHeader" id="b12_Isaiah, פרק יד, ד">ד</span>
ונשאת המשל הזה על מלך בבל ואמרת איך שבת נגש שבתה מדהבה:<p dir="rtl">
<span dir="rtl" class="inlineHeader" id="b12_Isaiah, פרק יד, ה">ה</span>
שבר יהוה מטה רשעים שבט משלים:<p dir="rtl">
<span dir="rtl" class="inlineHeader" id="b12_Isaiah, פרק יד, ו">ו</span>
מכה עמים בעברה מכת בלתי סרה רדה באף גוים מרדף בלי חשך:<p dir="rtl">
<span dir="rtl" class="inlineHeader" id="b12_Isaiah, פרק יד, ז">ז</span>
נחה שקטה כל הארץ פצחו רנה:<p dir="rtl">
<span dir="rtl" class="inlineHeader" id="b12_Isaiah, פרק יד, ח">ח</span>
גם ברושים שמחו לך ארזי לבנון מאז שכבת לא יעלה הכרת עלינו:<p dir="rtl">
<span dir="rtl" class="inlineHeader" id="b12_Isaiah, פרק יד, ט">ט</span>
שאול מתחת רגזה לך לקראת בואך עורר לך רפאים כל עתודי ארץ הקים מכסאותם כל מלכי גוים:<p dir="rtl">
<span dir="rtl" class="inlineHeader" id="b12_Isaiah, פרק יד, י">י</span>
כלם יענו ויאמרו אליך גם אתה חלית כמונו אלינו נמשלת:<p dir="rtl">
<span dir="rtl" class="inlineHeader" id="b12_Isaiah, פרק יד, יא">יא</span>
הורד שאול גאונך המית נבליך תחתיך יצע רמה ומכסיך תולעה:<p dir="rtl">
<span dir="rtl" class="inlineHeader" id="b12_Isaiah, פרק יד, יב">יב</span>
איך נפלת משמים הילל בן שחר נגדעת לארץ חולש על גוים:<p dir="rtl">
<span dir="rtl" class="inlineHeader" id="b12_Isaiah, פרק יד, יג">יג</span>
ואתה אמרת בלבבך השמים אעלה ממעל לכוכבי אל ארים כסאי ואשב בהר מועד בירכתי צפון:<p dir="rtl">
<span dir="rtl" class="inlineHeader" id="b12_Isaiah, פרק יד, יד">יד</span>
אעלה על במתי עב אדמה לעליון:<p dir="rtl">
<span dir="rtl" class="inlineHeader" id="b12_Isaiah, פרק יד, טו">טו</span>
אך אל שאול תורד אל ירכתי בור:<p dir="rtl">
<span dir="rtl" class="inlineHeader" id="b12_Isaiah, פרק יד, טז">טז</span>
ראיך אליך ישגיחו אליך יתבוננו הזה האיש מרגיז הארץ מרעיש ממלכות:<p dir="rtl">
<span dir="rtl" class="inlineHeader" id="b12_Isaiah, פרק יד, יז">יז</span>
שם תבל כמדבר ועריו הרס אסיריו לא פתח ביתה:<p dir="rtl">
<span dir="rtl" class="inlineHeader" id="b12_Isaiah, פרק יד, יח">יח</span>
כל מלכי גוים כלם שכבו בכבוד איש בביתו:<p dir="rtl">
<span dir="rtl" class="inlineHeader" id="b12_Isaiah, פרק יד, יט">יט</span>
ואתה השלכת מקברך כנצר נתעב לבוש הרגים מטעני חרב יורדי אל אבני בור כפגר מובס:<p dir="rtl">
<span dir="rtl" class="inlineHeader" id="b12_Isaiah, פרק יד, כ">כ</span>
לא תחד אתם בקבורה כי ארצך שחת עמך הרגת לא יקרא לעולם זרע מרעים:<p dir="rtl">
<span dir="rtl" class="inlineHeader" id="b12_Isaiah, פרק יד, כא">כא</span>
הכינו לבניו מטבח בעון אבותם בל יקמו וירשו ארץ ומלאו פני תבל ערים:<p dir="rtl">
<span dir="rtl" class="inlineHeader" id="b12_Isaiah, פרק יד, כב">כב</span>
וקמתי עליהם נאם יהוה צבאות והכרתי לבבל שם ושאר ונין ונכד נאם יהוה:<p dir="rtl">
<span dir="rtl" class="inlineHeader" id="b12_Isaiah, פרק יד, כג">כג</span>
ושמתיה למורש קפד ואגמי מים וטאטאתיה במטאטא השמד נאם יהוה צבאות: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יד, כד">כד</span>
נשבע יהוה צבאות לאמר אם לא כאשר דמיתי כן היתה וכאשר יעצתי היא תקום:<p dir="rtl">
<span dir="rtl" class="inlineHeader" id="b12_Isaiah, פרק יד, כה">כה</span>
לשבר אשור בארצי ועל הרי אבוסנו וסר מעליהם עלו וסבלו מעל שכמו יסור:<p dir="rtl">
<span dir="rtl" class="inlineHeader" id="b12_Isaiah, פרק יד, כו">כו</span>
זאת העצה היעוצה על כל הארץ וזאת היד הנטויה על כל הגוים:<p dir="rtl">
<span dir="rtl" class="inlineHeader" id="b12_Isaiah, פרק יד, כז">כז</span>
כי יהוה צבאות יעץ ומי יפר וידו הנטויה ומי ישיבנה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק יד, כח">כח</span>
בשנת מות המלך אחז היה המשא הזה:<p dir="rtl">
<span dir="rtl" class="inlineHeader" id="b12_Isaiah, פרק יד, כט">כט</span>
אל תשמחי פלשת כלך כי נשבר שבט מכך כי משרש נחש יצא צפע ופריו שרף מעופף:<p dir="rtl">
<span dir="rtl" class="inlineHeader" id="b12_Isaiah, פרק יד, ל">ל</span>
ורעו בכורי דלים ואביונים לבטח ירבצו והמתי ברעב שרשך ושאריתך יהרג:<p dir="rtl">
<span dir="rtl" class="inlineHeader" id="b12_Isaiah, פרק יד, לא">לא</span>
הילילי שער זעקי עיר נמוג פלשת כלך כי מצפון עשן בא ואין בודד במועדיו:<p dir="rtl">
<span dir="rtl" class="inlineHeader" id="b12_Isaiah, פרק יד, לב">לב</span>
ומה יענה מלאכי גוי כי יהוה יסד ציון ובה יחסו עניי עמו: <B>(פ)</B><p dir="rtl">
<h3 dir="rtl" id="b12_Isaiah, פרק טו">פרק-טו</h3><p dir="rtl">
<span dir="rtl" class="inlineHeader" id="b12_Isaiah, פרק טו, א">א</span>
משא מואב כי בליל שדד ער מואב נדמה כי בליל שדד קיר מואב נדמה:<p dir="rtl">
<span dir="rtl" class="inlineHeader" id="b12_Isaiah, פרק טו, ב">ב</span>
עלה הבית ודיבן הבמות לבכי על נבו ועל מידבא מואב ייליל בכל ראשיו קרחה כל זקן גרועה:<p dir="rtl">
<span dir="rtl" class="inlineHeader" id="b12_Isaiah, פרק טו, ג">ג</span>
בחוצתיו חגרו שק על גגותיה וברחבתיה כלה ייליל ירד בבכי:<p dir="rtl">
<span dir="rtl" class="inlineHeader" id="b12_Isaiah, פרק טו, ד">ד</span>
ותזעק חשבון ואלעלה עד יהץ נשמע קולם על כן חלצי מואב יריעו נפשו ירעה לו:<p dir="rtl">
<span dir="rtl" class="inlineHeader" id="b12_Isaiah, פרק טו, ה">ה</span>
לבי למואב יזעק בריחה עד צער עגלת שלשיה כי מעלה הלוחית בבכי יעלה בו כי דרך חורנים זעקת שבר יעערו:<p dir="rtl">
<span dir="rtl" class="inlineHeader" id="b12_Isaiah, פרק טו, ו">ו</span>
כי מי נמרים משמות יהיו כי יבש חציר כלה דשא ירק לא היה:<p dir="rtl">
<span dir="rtl" class="inlineHeader" id="b12_Isaiah, פרק טו, ז">ז</span>
על כן יתרה עשה ופקדתם על נחל הערבים ישאום:<p dir="rtl">
<span dir="rtl" class="inlineHeader" id="b12_Isaiah, פרק טו, ח">ח</span>
כי הקיפה הזעקה את גבול מואב עד אגלים יללתה ובאר אילים יללתה:<p dir="rtl">
<span dir="rtl" class="inlineHeader" id="b12_Isaiah, פרק טו, ט">ט</span>
כי מי דימון מלאו דם כי אשית על דימון נוספות לפליטת מואב אריה ולשארית אדמה:<p dir="rtl">
<h3 dir="rtl" id="b12_Isaiah, פרק טז">פרק-טז</h3><p dir="rtl">
<span dir="rtl" class="inlineHeader" id="b12_Isaiah, פרק טז, א">א</span>
שלחו כר משל ארץ מסלע מדברה אל הר בת ציון:<p dir="rtl">
<span dir="rtl" class="inlineHeader" id="b12_Isaiah, פרק טז, ב">ב</span>
והיה כעוף נודד קן משלח תהיינה בנות מואב מעברת לארנון: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק טז, ג">ג</span>
הביאו עצה עשו פלילה שיתי כליל צלך בתוך צהרים סתרי נדחים נדד אל תגלי:<p dir="rtl">
<span dir="rtl" class="inlineHeader" id="b12_Isaiah, פרק טז, ד">ד</span>
יגורו בך נדחי מואב הוי סתר למו מפני שודד כי אפס המץ כלה שד תמו רמס מן הארץ: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק טז, ה">ה</span>
והוכן בחסד כסא וישב עליו באמת באהל דוד שפט ודרש משפט ומהר צדק:<p dir="rtl">
<span dir="rtl" class="inlineHeader" id="b12_Isaiah, פרק טז, ו">ו</span>
שמענו גאון מואב גא מאד גאותו וגאונו ועברתו לא כן בדיו:<p dir="rtl">
<span dir="rtl" class="inlineHeader" id="b12_Isaiah, פרק טז, ז">ז</span>
לכן ייליל מואב למואב כלה ייליל לאשישי קיר חרשת תהגו אך נכאים:<p dir="rtl">
<span dir="rtl" class="inlineHeader" id="b12_Isaiah, פרק טז, ח">ח</span>
כי שדמות חשבון אמלל גפן שבמה בעלי גוים הלמו שרוקיה עד יעזר נגעו תעו מדבר שלחותיה נטשו עברו ים:<p dir="rtl">
<span dir="rtl" class="inlineHeader" id="b12_Isaiah, פרק טז, ט">ט</span>
על כן אבכה בבכי יעזר גפן שבמה אריוך דמעתי חשבון ואלעלה כי על קיצך ועל קצירך הידד נפל:<p dir="rtl">
<span dir="rtl" class="inlineHeader" id="b12_Isaiah, פרק טז, י">י</span>
ונאסף שמחה וגיל מן הכרמל ובכרמים לא ירנן לא ירעע יין ביקבים לא ידרך הדרך הידד השבתי:<p dir="rtl">
<span dir="rtl" class="inlineHeader" id="b12_Isaiah, פרק טז, יא">יא</span>
על כן מעי למואב ככנור יהמו וקרבי לקיר חרש:<p dir="rtl">
<span dir="rtl" class="inlineHeader" id="b12_Isaiah, פרק טז, יב">יב</span>
והיה כי נראה כי נלאה מואב על הבמה ובא אל מקדשו להתפלל ולא יוכל:<p dir="rtl">
<span dir="rtl" class="inlineHeader" id="b12_Isaiah, פרק טז, יג">יג</span>
זה הדבר אשר דבר יהוה אל מואב מאז:<p dir="rtl">
<span dir="rtl" class="inlineHeader" id="b12_Isaiah, פרק טז, יד">יד</span>
ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר: <B>(פ)</B><p dir="rtl">
<h3 dir="rtl" id="b12_Isaiah, פרק יז">פרק-יז</h3><p dir="rtl">
<span dir="rtl" class="inlineHeader" id="b12_Isaiah, פרק יז, א">א</span>
משא דמשק הנה דמשק מוסר מעיר והיתה מעי מפלה:<p dir="rtl">
<span dir="rtl" class="inlineHeader" id="b12_Isaiah, פרק יז, ב">ב</span>
עזבות ערי ערער לעדרים תהיינה ורבצו ואין מחריד:<p dir="rtl">
<span dir="rtl" class="inlineHeader" id="b12_Isaiah, פרק יז, ג">ג</span>
ונשבת מבצר מאפרים וממלכה מדמשק ושאר ארם ככבוד בני ישראל יהיו נאם יהוה צבאות: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק יז, ד">ד</span>
והיה ביום ההוא ידל כבוד יעקב ומשמן בשרו ירזה:<p dir="rtl">
<span dir="rtl" class="inlineHeader" id="b12_Isaiah, פרק יז, ה">ה</span>
והיה כאסף קציר קמה וזרעו שבלים יקצור והיה כמלקט שבלים בעמק רפאים:<p dir="rtl">
<span dir="rtl" class="inlineHeader" id="b12_Isaiah, פרק יז, ו">ו</span>
ונשאר בו עוללת כנקף זית שנים שלשה גרגרים בראש אמיר ארבעה חמשה בסעפיה פריה נאם יהוה אלהי ישראל:<p dir="rtl">
<span dir="rtl" class="inlineHeader" id="b12_Isaiah, פרק יז, ז">ז</span>
ביום ההוא ישעה האדם על עשהו ועיניו אל קדוש ישראל תראינה:<p dir="rtl">
<span dir="rtl" class="inlineHeader" id="b12_Isaiah, פרק יז, ח">ח</span>
ולא ישעה אל המזבחות מעשה ידיו ואשר עשו אצבעתיו לא יראה והאשרים והחמנים: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יז, ט">ט</span>
ביום ההוא יהיו ערי מעזו כעזובת החרש והאמיר אשר עזבו מפני בני ישראל והיתה שממה:<p dir="rtl">
<span dir="rtl" class="inlineHeader" id="b12_Isaiah, פרק יז, י">י</span>
כי שכחת אלהי ישעך וצור מעזך לא זכרת על כן תטעי נטעי נעמנים וזמרת זר תזרענו:<p dir="rtl">
<span dir="rtl" class="inlineHeader" id="b12_Isaiah, פרק יז, יא">יא</span>
ביום נטעך תשגשגי ובבקר זרעך תפריחי נד קציר ביום נחלה וכאב אנוש: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יז, יב">יב</span>
הוי המון עמים רבים כהמות ימים יהמיון ושאון לאמים כשאון מים כבירים ישאון:<p dir="rtl">
<span dir="rtl" class="inlineHeader" id="b12_Isaiah, פרק יז, יג">יג</span>
לאמים כשאון מים רבים ישאון וגער בו ונס ממרחק ורדף כמץ הרים לפני רוח וכגלגל לפני סופה:<p dir="rtl">
<span dir="rtl" class="inlineHeader" id="b12_Isaiah, פרק יז, יד">יד</span>
לעת ערב והנה בלהה בטרם בקר איננו זה חלק שוסינו וגורל לבזזינו: <B>(פ)</B><p dir="rtl">
<h3 dir="rtl" id="b12_Isaiah, פרק יח">פרק-יח</h3><p dir="rtl">
<span dir="rtl" class="inlineHeader" id="b12_Isaiah, פרק יח, א">א</span>
הוי ארץ צלצל כנפים אשר מעבר לנהרי כוש:<p dir="rtl">
<span dir="rtl" class="inlineHeader" id="b12_Isaiah, פרק יח, ב">ב</span>
השלח בים צירים ובכלי גמא על פני מים לכו מלאכים קלים אל גוי ממשך ומורט אל עם נורא מן הוא והלאה גוי קו קו ומבוסה אשר בזאו נהרים ארצו:<p dir="rtl">
<span dir="rtl" class="inlineHeader" id="b12_Isaiah, פרק יח, ג">ג</span>
כל ישבי תבל ושכני ארץ כנשא נס הרים תראו וכתקע שופר תשמעו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יח, ד">ד</span>
כי כה אמר יהוה אלי אשקוטה ואביטה במכוני כחם צח עלי אור כעב טל בחם קציר:<p dir="rtl">
<span dir="rtl" class="inlineHeader" id="b12_Isaiah, פרק יח, ה">ה</span>
כי לפני קציר כתם פרח ובסר גמל יהיה נצה וכרת הזלזלים במזמרות ואת הנטישות הסיר התז:<p dir="rtl">
<span dir="rtl" class="inlineHeader" id="b12_Isaiah, פרק יח, ו">ו</span>
יעזבו יחדו לעיט הרים ולבהמת הארץ וקץ עליו העיט וכל בהמת הארץ עליו תחרף: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יח, ז">ז</span>
בעת ההיא יובל שי ליהוה צבאות עם ממשך ומורט ומעם נורא מן הוא והלאה גוי קו קו ומבוסה אשר בזאו נהרים ארצו אל מקום שם יהוה צבאות הר ציון: <B>(פ)</B><p dir="rtl">
<h3 dir="rtl" id="b12_Isaiah, פרק יט">פרק-יט</h3><p dir="rtl">
<span dir="rtl" class="inlineHeader" id="b12_Isaiah, פרק יט, א">א</span>
משא מצרים הנה יהוה רכב על עב קל ובא מצרים ונעו אלילי מצרים מפניו ולבב מצרים ימס בקרבו:<p dir="rtl">
<span dir="rtl" class="inlineHeader" id="b12_Isaiah, פרק יט, ב">ב</span>
וסכסכתי מצרים במצרים ונלחמו איש באחיו ואיש ברעהו עיר בעיר ממלכה בממלכה:<p dir="rtl">
<span dir="rtl" class="inlineHeader" id="b12_Isaiah, פרק יט, ג">ג</span>
ונבקה רוח מצרים בקרבו ועצתו אבלע ודרשו אל האלילים ואל האטים ואל האבות ואל הידענים:<p dir="rtl">
<span dir="rtl" class="inlineHeader" id="b12_Isaiah, פרק יט, ד">ד</span>
וסכרתי את מצרים ביד אדנים קשה ומלך עז ימשל בם נאם האדון יהוה צבאות:<p dir="rtl">
<span dir="rtl" class="inlineHeader" id="b12_Isaiah, פרק יט, ה">ה</span>
ונשתו מים מהים ונהר יחרב ויבש:<p dir="rtl">
<span dir="rtl" class="inlineHeader" id="b12_Isaiah, פרק יט, ו">ו</span>
והאזניחו נהרות דללו וחרבו יארי מצור קנה וסוף קמלו:<p dir="rtl">
<span dir="rtl" class="inlineHeader" id="b12_Isaiah, פרק יט, ז">ז</span>
ערות על יאור על פי יאור וכל מזרע יאור ייבש נדף ואיננו:<p dir="rtl">
<span dir="rtl" class="inlineHeader" id="b12_Isaiah, פרק יט, ח">ח</span>
ואנו הדיגים ואבלו כל משליכי ביאור חכה ופרשי מכמרת על פני מים אמללו:<p dir="rtl">
<span dir="rtl" class="inlineHeader" id="b12_Isaiah, פרק יט, ט">ט</span>
ובשו עבדי פשתים שריקות וארגים חורי:<p dir="rtl">
<span dir="rtl" class="inlineHeader" id="b12_Isaiah, פרק יט, י">י</span>
והיו שתתיה מדכאים כל עשי שכר אגמי נפש:<p dir="rtl">
<span dir="rtl" class="inlineHeader" id="b12_Isaiah, פרק יט, יא">יא</span>
אך אולים שרי צען חכמי יעצי פרעה עצה נבערה איך תאמרו אל פרעה בן חכמים אני בן מלכי קדם:<p dir="rtl">
<span dir="rtl" class="inlineHeader" id="b12_Isaiah, פרק יט, יב">יב</span>
אים אפוא חכמיך ויגידו נא לך וידעו מה יעץ יהוה צבאות על מצרים:<p dir="rtl">
<span dir="rtl" class="inlineHeader" id="b12_Isaiah, פרק יט, יג">יג</span>
נואלו שרי צען נשאו שרי נף התעו את מצרים פנת שבטיה:<p dir="rtl">
<span dir="rtl" class="inlineHeader" id="b12_Isaiah, פרק יט, יד">יד</span>
יהוה מסך בקרבה רוח עועים והתעו את מצרים בכל מעשהו כהתעות שכור בקיאו:<p dir="rtl">
<span dir="rtl" class="inlineHeader" id="b12_Isaiah, פרק יט, טו">טו</span>
ולא יהיה למצרים מעשה אשר יעשה ראש וזנב כפה ואגמון:<p dir="rtl">
<span dir="rtl" class="inlineHeader" id="b12_Isaiah, פרק יט, טז">טז</span>
ביום ההוא יהיה מצרים כנשים וחרד ופחד מפני תנופת יד יהוה צבאות אשר הוא מניף עליו:<p dir="rtl">
<span dir="rtl" class="inlineHeader" id="b12_Isaiah, פרק יט, יז">יז</span>
והיתה אדמת יהודה למצרים לחגא כל אשר יזכיר אתה אליו יפחד מפני עצת יהוה צבאות אשר הוא יועץ עליו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יט, יח">יח</span>
ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות עיר ההרס יאמר לאחת: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יט, יט">יט</span>
ביום ההוא יהיה מזבח ליהוה בתוך ארץ מצרים ומצבה אצל גבולה ליהוה:<p dir="rtl">
<span dir="rtl" class="inlineHeader" id="b12_Isaiah, פרק יט, כ">כ</span>
והיה לאות ולעד ליהוה צבאות בארץ מצרים כי יצעקו אל יהוה מפני לחצים וישלח להם מושיע ורב והצילם:<p dir="rtl">
<span dir="rtl" class="inlineHeader" id="b12_Isaiah, פרק יט, כא">כא</span>
ונודע יהוה למצרים וידעו מצרים את יהוה ביום ההוא ועבדו זבח ומנחה ונדרו נדר ליהוה ושלמו:<p dir="rtl">
<span dir="rtl" class="inlineHeader" id="b12_Isaiah, פרק יט, כב">כב</span>
ונגף יהוה את מצרים נגף ורפוא ושבו עד יהוה ונעתר להם ורפאם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יט, כג">כג</span>
ביום ההוא תהיה מסלה ממצרים אשורה ובא אשור במצרים ומצרים באשור ועבדו מצרים את אשור: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק יט, כד">כד</span>
ביום ההוא יהיה ישראל שלישיה למצרים ולאשור ברכה בקרב הארץ:<p dir="rtl">
<span dir="rtl" class="inlineHeader" id="b12_Isaiah, פרק יט, כה">כה</span>
אשר ברכו יהוה צבאות לאמר ברוך עמי מצרים ומעשה ידי אשור ונחלתי ישראל: <B>(ס)</B><p dir="rtl">
<h3 dir="rtl" id="b12_Isaiah, פרק כ">פרק-כ</h3><p dir="rtl">
<span dir="rtl" class="inlineHeader" id="b12_Isaiah, פרק כ, א">א</span>
בשנת בא תרתן אשדודה בשלח אתו סרגון מלך אשור וילחם באשדוד וילכדה:<p dir="rtl">
<span dir="rtl" class="inlineHeader" id="b12_Isaiah, פרק כ, ב">ב</span>
בעת ההיא דבר יהוה ביד ישעיהו בן אמוץ לאמר לך ופתחת השק מעל מתניך ונעלך תחלץ מעל רגליך ויעש כן הלך ערום ויחף: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כ, ג">ג</span>
ויאמר יהוה כאשר הלך עבדי ישעיהו ערום ויחף שלש שנים אות ומופת על מצרים ועל כוש:<p dir="rtl">
<span dir="rtl" class="inlineHeader" id="b12_Isaiah, פרק כ, ד">ד</span>
כן ינהג מלך אשור את שבי מצרים ואת גלות כוש נערים וזקנים ערום ויחף וחשופי שת ערות מצרים:<p dir="rtl">
<span dir="rtl" class="inlineHeader" id="b12_Isaiah, פרק כ, ה">ה</span>
וחתו ובשו מכוש מבטם ומן מצרים תפארתם:<p dir="rtl">
<span dir="rtl" class="inlineHeader" id="b12_Isaiah, פרק כ, ו">ו</span>
ואמר ישב האי הזה ביום ההוא הנה כה מבטנו אשר נסנו שם לעזרה להנצל מפני מלך אשור ואיך נמלט אנחנו: <B>(פ)</B><p dir="rtl">
<h3 dir="rtl" id="b12_Isaiah, פרק כא">פרק-כא</h3><p dir="rtl">
<span dir="rtl" class="inlineHeader" id="b12_Isaiah, פרק כא, א">א</span>
משא מדבר ים כסופות בנגב לחלף ממדבר בא מארץ נוראה:<p dir="rtl">
<span dir="rtl" class="inlineHeader" id="b12_Isaiah, פרק כא, ב">ב</span>
חזות קשה הגד לי הבוגד בוגד והשודד שודד עלי עילם צורי מדי כל אנחתה השבתי:<p dir="rtl">
<span dir="rtl" class="inlineHeader" id="b12_Isaiah, פרק כא, ג">ג</span>
על כן מלאו מתני חלחלה צירים אחזוני כצירי יולדה נעויתי משמע נבהלתי מראות:<p dir="rtl">
<span dir="rtl" class="inlineHeader" id="b12_Isaiah, פרק כא, ד">ד</span>
תעה לבבי פלצות בעתתני את נשף חשקי שם לי לחרדה:<p dir="rtl">
<span dir="rtl" class="inlineHeader" id="b12_Isaiah, פרק כא, ה">ה</span>
ערך השלחן צפה הצפית אכול שתה קומו השרים משחו מגן: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כא, ו">ו</span>
כי כה אמר אלי אדני לך העמד המצפה אשר יראה יגיד:<p dir="rtl">
<span dir="rtl" class="inlineHeader" id="b12_Isaiah, פרק כא, ז">ז</span>
וראה רכב צמד פרשים רכב חמור רכב גמל והקשיב קשב רב קשב:<p dir="rtl">
<span dir="rtl" class="inlineHeader" id="b12_Isaiah, פרק כא, ח">ח</span>
ויקרא אריה על מצפה אדני אנכי עמד תמיד יומם ועל משמרתי אנכי נצב כל הלילות:<p dir="rtl">
<span dir="rtl" class="inlineHeader" id="b12_Isaiah, פרק כא, ט">ט</span>
והנה זה בא רכב איש צמד פרשים ויען ויאמר נפלה נפלה בבל וכל פסילי אלהיה שבר לארץ:<p dir="rtl">
<span dir="rtl" class="inlineHeader" id="b12_Isaiah, פרק כא, י">י</span>
מדשתי ובן גרני אשר שמעתי מאת יהוה צבאות אלהי ישראל הגדתי לכם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כא, יא">יא</span>
משא דומה אלי קרא משעיר שמר מה מלילה שמר מה מליל:<p dir="rtl">
<span dir="rtl" class="inlineHeader" id="b12_Isaiah, פרק כא, יב">יב</span>
אמר שמר אתה בקר וגם לילה אם תבעיון בעיו שבו אתיו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כא, יג">יג</span>
משא בערב ביער בערב תלינו ארחות דדנים:<p dir="rtl">
<span dir="rtl" class="inlineHeader" id="b12_Isaiah, פרק כא, יד">יד</span>
לקראת צמא התיו מים ישבי ארץ תימא בלחמו קדמו נדד:<p dir="rtl">
<span dir="rtl" class="inlineHeader" id="b12_Isaiah, פרק כא, טו">טו</span>
כי מפני חרבות נדדו מפני חרב נטושה ומפני קשת דרוכה ומפני כבד מלחמה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כא, טז">טז</span>
כי כה אמר אדני אלי בעוד שנה כשני שכיר וכלה כל כבוד קדר:<p dir="rtl">
<span dir="rtl" class="inlineHeader" id="b12_Isaiah, פרק כא, יז">יז</span>
ושאר מספר קשת גבורי בני קדר ימעטו כי יהוה אלהי ישראל דבר: <B>(ס)</B><p dir="rtl">
<h3 dir="rtl" id="b12_Isaiah, פרק כב">פרק-כב</h3><p dir="rtl">
<span dir="rtl" class="inlineHeader" id="b12_Isaiah, פרק כב, א">א</span>
משא גיא חזיון מה לך אפוא כי עלית כלך לגגות:<p dir="rtl">
<span dir="rtl" class="inlineHeader" id="b12_Isaiah, פרק כב, ב">ב</span>
תשאות מלאה עיר הומיה קריה עליזה חלליך לא חללי חרב ולא מתי מלחמה:<p dir="rtl">
<span dir="rtl" class="inlineHeader" id="b12_Isaiah, פרק כב, ג">ג</span>
כל קציניך נדדו יחד מקשת אסרו כל נמצאיך אסרו יחדו מרחוק ברחו:<p dir="rtl">
<span dir="rtl" class="inlineHeader" id="b12_Isaiah, פרק כב, ד">ד</span>
על כן אמרתי שעו מני אמרר בבכי אל תאיצו לנחמני על שד בת עמי:<p dir="rtl">
<span dir="rtl" class="inlineHeader" id="b12_Isaiah, פרק כב, ה">ה</span>
כי יום מהומה ומבוסה ומבוכה לאדני יהוה צבאות בגיא חזיון מקרקר קר ושוע אל ההר:<p dir="rtl">
<span dir="rtl" class="inlineHeader" id="b12_Isaiah, פרק כב, ו">ו</span>
ועילם נשא אשפה ברכב אדם פרשים וקיר ערה מגן:<p dir="rtl">
<span dir="rtl" class="inlineHeader" id="b12_Isaiah, פרק כב, ז">ז</span>
ויהי מבחר עמקיך מלאו רכב והפרשים שת שתו השערה:<p dir="rtl">
<span dir="rtl" class="inlineHeader" id="b12_Isaiah, פרק כב, ח">ח</span>
ויגל את מסך יהודה ותבט ביום ההוא אל נשק בית היער:<p dir="rtl">
<span dir="rtl" class="inlineHeader" id="b12_Isaiah, פרק כב, ט">ט</span>
ואת בקיעי עיר דוד ראיתם כי רבו ותקבצו את מי הברכה התחתונה:<p dir="rtl">
<span dir="rtl" class="inlineHeader" id="b12_Isaiah, פרק כב, י">י</span>
ואת בתי ירושלם ספרתם ותתצו הבתים לבצר החומה:<p dir="rtl">
<span dir="rtl" class="inlineHeader" id="b12_Isaiah, פרק כב, יא">יא</span>
ומקוה עשיתם בין החמתים למי הברכה הישנה ולא הבטתם אל עשיה ויצרה מרחוק לא ראיתם:<p dir="rtl">
<span dir="rtl" class="inlineHeader" id="b12_Isaiah, פרק כב, יב">יב</span>
ויקרא אדני יהוה צבאות ביום ההוא לבכי ולמספד ולקרחה ולחגר שק:<p dir="rtl">
<span dir="rtl" class="inlineHeader" id="b12_Isaiah, פרק כב, יג">יג</span>
והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות:<p dir="rtl">
<span dir="rtl" class="inlineHeader" id="b12_Isaiah, פרק כב, יד">יד</span>
ונגלה באזני יהוה צבאות אם יכפר העון הזה לכם עד תמתון אמר אדני יהוה צבאות: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כב, טו">טו</span>
כה אמר אדני יהוה צבאות לך בא אל הסכן הזה על שבנא אשר על הבית:<p dir="rtl">
<span dir="rtl" class="inlineHeader" id="b12_Isaiah, פרק כב, טז">טז</span>
מה לך פה ומי לך פה כי חצבת לך פה קבר חצבי מרום קברו חקקי בסלע משכן לו:<p dir="rtl">
<span dir="rtl" class="inlineHeader" id="b12_Isaiah, פרק כב, יז">יז</span>
הנה יהוה מטלטלך טלטלה גבר ועטך עטה:<p dir="rtl">
<span dir="rtl" class="inlineHeader" id="b12_Isaiah, פרק כב, יח">יח</span>
צנוף יצנפך צנפה כדור אל ארץ רחבת ידים שמה תמות ושמה מרכבות כבודך קלון בית אדניך:<p dir="rtl">
<span dir="rtl" class="inlineHeader" id="b12_Isaiah, פרק כב, יט">יט</span>
והדפתיך ממצבך וממעמדך יהרסך:<p dir="rtl">
<span dir="rtl" class="inlineHeader" id="b12_Isaiah, פרק כב, כ">כ</span>
והיה ביום ההוא וקראתי לעבדי לאליקים בן חלקיהו:<p dir="rtl">
<span dir="rtl" class="inlineHeader" id="b12_Isaiah, פרק כב, כא">כא</span>
והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה:<p dir="rtl">
<span dir="rtl" class="inlineHeader" id="b12_Isaiah, פרק כב, כב">כב</span>
ונתתי מפתח בית דוד על שכמו ופתח ואין סגר וסגר ואין פתח:<p dir="rtl">
<span dir="rtl" class="inlineHeader" id="b12_Isaiah, פרק כב, כג">כג</span>
ותקעתיו יתד במקום נאמן והיה לכסא כבוד לבית אביו:<p dir="rtl">
<span dir="rtl" class="inlineHeader" id="b12_Isaiah, פרק כב, כד">כד</span>
ותלו עליו כל כבוד בית אביו הצאצאים והצפעות כל כלי הקטן מכלי האגנות ועד כל כלי הנבלים:<p dir="rtl">
<span dir="rtl" class="inlineHeader" id="b12_Isaiah, פרק כב, כה">כה</span>
ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר עליה כי יהוה דבר: <B>(פ)</B><p dir="rtl">
<h3 dir="rtl" id="b12_Isaiah, פרק כג">פרק-כג</h3><p dir="rtl">
<span dir="rtl" class="inlineHeader" id="b12_Isaiah, פרק כג, א">א</span>
משא צר הילילו אניות תרשיש כי שדד מבית מבוא מארץ כתים נגלה למו:<p dir="rtl">
<span dir="rtl" class="inlineHeader" id="b12_Isaiah, פרק כג, ב">ב</span>
דמו ישבי אי סחר צידון עבר ים מלאוך:<p dir="rtl">
<span dir="rtl" class="inlineHeader" id="b12_Isaiah, פרק כג, ג">ג</span>
ובמים רבים זרע שחר קציר יאור תבואתה ותהי סחר גוים:<p dir="rtl">
<span dir="rtl" class="inlineHeader" id="b12_Isaiah, פרק כג, ד">ד</span>
בושי צידון כי אמר ים מעוז הים לאמר לא חלתי ולא ילדתי ולא גדלתי בחורים רוממתי בתולות:<p dir="rtl">
<span dir="rtl" class="inlineHeader" id="b12_Isaiah, פרק כג, ה">ה</span>
כאשר שמע למצרים יחילו כשמע צר:<p dir="rtl">
<span dir="rtl" class="inlineHeader" id="b12_Isaiah, פרק כג, ו">ו</span>
עברו תרשישה הילילו ישבי אי:<p dir="rtl">
<span dir="rtl" class="inlineHeader" id="b12_Isaiah, פרק כג, ז">ז</span>
הזאת לכם עליזה מימי קדם קדמתה יבלוה רגליה מרחוק לגור:<p dir="rtl">
<span dir="rtl" class="inlineHeader" id="b12_Isaiah, פרק כג, ח">ח</span>
מי יעץ זאת על צר המעטירה אשר סחריה שרים כנעניה נכבדי ארץ:<p dir="rtl">
<span dir="rtl" class="inlineHeader" id="b12_Isaiah, פרק כג, ט">ט</span>
יהוה צבאות יעצה לחלל גאון כל צבי להקל כל נכבדי ארץ:<p dir="rtl">
<span dir="rtl" class="inlineHeader" id="b12_Isaiah, פרק כג, י">י</span>
עברי ארצך כיאר בת תרשיש אין מזח עוד:<p dir="rtl">
<span dir="rtl" class="inlineHeader" id="b12_Isaiah, פרק כג, יא">יא</span>
ידו נטה על הים הרגיז ממלכות יהוה צוה אל כנען לשמד מעזניה:<p dir="rtl">
<span dir="rtl" class="inlineHeader" id="b12_Isaiah, פרק כג, יב">יב</span>
ויאמר לא תוסיפי עוד לעלוז המעשקה בתולת בת צידון כתיים קומי עברי גם שם לא ינוח לך:<p dir="rtl">
<span dir="rtl" class="inlineHeader" id="b12_Isaiah, פרק כג, יג">יג</span>
הן ארץ כשדים זה העם לא היה אשור יסדה לציים הקימו בחיניו עררו ארמנותיה שמה למפלה:<p dir="rtl">
<span dir="rtl" class="inlineHeader" id="b12_Isaiah, פרק כג, יד">יד</span>
הילילו אניות תרשיש כי שדד מעזכן: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כג, טו">טו</span>
והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה:<p dir="rtl">
<span dir="rtl" class="inlineHeader" id="b12_Isaiah, פרק כג, טז">טז</span>
קחי כנור סבי עיר זונה נשכחה היטיבי נגן הרבי שיר למען תזכרי:<p dir="rtl">
<span dir="rtl" class="inlineHeader" id="b12_Isaiah, פרק כג, יז">יז</span>
והיה מקץ שבעים שנה יפקד יהוה את צר ושבה לאתננה וזנתה את כל ממלכות הארץ על פני האדמה:<p dir="rtl">
<span dir="rtl" class="inlineHeader" id="b12_Isaiah, פרק כג, יח">יח</span>
והיה סחרה ואתננה קדש ליהוה לא יאצר ולא יחסן כי לישבים לפני יהוה יהיה סחרה לאכל לשבעה ולמכסה עתיק: <B>(פ)</B><p dir="rtl">
<h3 dir="rtl" id="b12_Isaiah, פרק כד">פרק-כד</h3><p dir="rtl">
<span dir="rtl" class="inlineHeader" id="b12_Isaiah, פרק כד, א">א</span>
הנה יהוה בוקק הארץ ובולקה ועוה פניה והפיץ ישביה:<p dir="rtl">
<span dir="rtl" class="inlineHeader" id="b12_Isaiah, פרק כד, ב">ב</span>
והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו:<p dir="rtl">
<span dir="rtl" class="inlineHeader" id="b12_Isaiah, פרק כד, ג">ג</span>
הבוק תבוק הארץ והבוז תבוז כי יהוה דבר את הדבר הזה:<p dir="rtl">
<span dir="rtl" class="inlineHeader" id="b12_Isaiah, פרק כד, ד">ד</span>
אבלה נבלה הארץ אמללה נבלה תבל אמללו מרום עם הארץ:<p dir="rtl">
<span dir="rtl" class="inlineHeader" id="b12_Isaiah, פרק כד, ה">ה</span>
והארץ חנפה תחת ישביה כי עברו תורת חלפו חק הפרו ברית עולם:<p dir="rtl">
<span dir="rtl" class="inlineHeader" id="b12_Isaiah, פרק כד, ו">ו</span>
על כן אלה אכלה ארץ ויאשמו ישבי בה על כן חרו ישבי ארץ ונשאר אנוש מזער:<p dir="rtl">
<span dir="rtl" class="inlineHeader" id="b12_Isaiah, פרק כד, ז">ז</span>
אבל תירוש אמללה גפן נאנחו כל שמחי לב:<p dir="rtl">
<span dir="rtl" class="inlineHeader" id="b12_Isaiah, פרק כד, ח">ח</span>
שבת משוש תפים חדל שאון עליזים שבת משוש כנור:<p dir="rtl">
<span dir="rtl" class="inlineHeader" id="b12_Isaiah, פרק כד, ט">ט</span>
בשיר לא ישתו יין ימר שכר לשתיו:<p dir="rtl">
<span dir="rtl" class="inlineHeader" id="b12_Isaiah, פרק כד, י">י</span>
נשברה קרית תהו סגר כל בית מבוא:<p dir="rtl">
<span dir="rtl" class="inlineHeader" id="b12_Isaiah, פרק כד, יא">יא</span>
צוחה על היין בחוצות ערבה כל שמחה גלה משוש הארץ:<p dir="rtl">
<span dir="rtl" class="inlineHeader" id="b12_Isaiah, פרק כד, יב">יב</span>
נשאר בעיר שמה ושאיה יכת שער:<p dir="rtl">
<span dir="rtl" class="inlineHeader" id="b12_Isaiah, פרק כד, יג">יג</span>
כי כה יהיה בקרב הארץ בתוך העמים כנקף זית כעוללת אם כלה בציר:<p dir="rtl">
<span dir="rtl" class="inlineHeader" id="b12_Isaiah, פרק כד, יד">יד</span>
המה ישאו קולם ירנו בגאון יהוה צהלו מים:<p dir="rtl">
<span dir="rtl" class="inlineHeader" id="b12_Isaiah, פרק כד, טו">טו</span>
על כן בארים כבדו יהוה באיי הים שם יהוה אלהי ישראל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כד, טז">טז</span>
מכנף הארץ זמרת שמענו צבי לצדיק ואמר רזי לי רזי לי אוי לי בגדים בגדו ובגד בוגדים בגדו:<p dir="rtl">
<span dir="rtl" class="inlineHeader" id="b12_Isaiah, פרק כד, יז">יז</span>
פחד ופחת ופח עליך יושב הארץ:<p dir="rtl">
<span dir="rtl" class="inlineHeader" id="b12_Isaiah, פרק כד, יח">יח</span>
והיה הנס מקול הפחד יפל אל הפחת והעולה מתוך הפחת ילכד בפח כי ארבות ממרום נפתחו וירעשו מוסדי ארץ:<p dir="rtl">
<span dir="rtl" class="inlineHeader" id="b12_Isaiah, פרק כד, יט">יט</span>
רעה התרעעה הארץ פור התפוררה ארץ מוט התמוטטה ארץ:<p dir="rtl">
<span dir="rtl" class="inlineHeader" id="b12_Isaiah, פרק כד, כ">כ</span>
נוע תנוע ארץ כשכור והתנודדה כמלונה וכבד עליה פשעה ונפלה ולא תסיף קום: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כד, כא">כא</span>
והיה ביום ההוא יפקד יהוה על צבא המרום במרום ועל מלכי האדמה על האדמה:<p dir="rtl">
<span dir="rtl" class="inlineHeader" id="b12_Isaiah, פרק כד, כב">כב</span>
ואספו אספה אסיר על בור וסגרו על מסגר ומרב ימים יפקדו:<p dir="rtl">
<span dir="rtl" class="inlineHeader" id="b12_Isaiah, פרק כד, כג">כג</span>
וחפרה הלבנה ובושה החמה כי מלך יהוה צבאות בהר ציון ובירושלם ונגד זקניו כבוד: <B>(פ)</B><p dir="rtl">
<h3 dir="rtl" id="b12_Isaiah, פרק כה">פרק-כה</h3><p dir="rtl">
<span dir="rtl" class="inlineHeader" id="b12_Isaiah, פרק כה, א">א</span>
יהוה אלהי אתה ארוממך אודה שמך כי עשית פלא עצות מרחוק אמונה אמן:<p dir="rtl">
<span dir="rtl" class="inlineHeader" id="b12_Isaiah, פרק כה, ב">ב</span>
כי שמת מעיר לגל קריה בצורה למפלה ארמון זרים מעיר לעולם לא יבנה:<p dir="rtl">
<span dir="rtl" class="inlineHeader" id="b12_Isaiah, פרק כה, ג">ג</span>
על כן יכבדוך עם עז קרית גוים עריצים ייראוך:<p dir="rtl">
<span dir="rtl" class="inlineHeader" id="b12_Isaiah, פרק כה, ד">ד</span>
כי היית מעוז לדל מעוז לאביון בצר לו מחסה מזרם צל מחרב כי רוח עריצים כזרם קיר:<p dir="rtl">
<span dir="rtl" class="inlineHeader" id="b12_Isaiah, פרק כה, ה">ה</span>
כחרב בציון שאון זרים תכניע חרב בצל עב זמיר עריצים יענה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כה, ו">ו</span>
ועשה יהוה צבאות לכל העמים בהר הזה משתה שמנים משתה שמרים שמנים ממחים שמרים מזקקים:<p dir="rtl">
<span dir="rtl" class="inlineHeader" id="b12_Isaiah, פרק כה, ז">ז</span>
ובלע בהר הזה פני הלוט הלוט על כל העמים והמסכה הנסוכה על כל הגוים:<p dir="rtl">
<span dir="rtl" class="inlineHeader" id="b12_Isaiah, פרק כה, ח">ח</span>
בלע המות לנצח ומחה אדני יהוה דמעה מעל כל פנים וחרפת עמו יסיר מעל כל הארץ כי יהוה דבר: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כה, ט">ט</span>
ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו:<p dir="rtl">
<span dir="rtl" class="inlineHeader" id="b12_Isaiah, פרק כה, י">י</span>
כי תנוח יד יהוה בהר הזה ונדוש מואב תחתיו כהדוש מתבן במי מדמנה:<p dir="rtl">
<span dir="rtl" class="inlineHeader" id="b12_Isaiah, פרק כה, יא">יא</span>
ופרש ידיו בקרבו כאשר יפרש השחה לשחות והשפיל גאותו עם ארבות ידיו:<p dir="rtl">
<span dir="rtl" class="inlineHeader" id="b12_Isaiah, פרק כה, יב">יב</span>
ומבצר משגב חומתיך השח השפיל הגיע לארץ עד עפר: <B>(ס)</B><p dir="rtl">
<h3 dir="rtl" id="b12_Isaiah, פרק כו">פרק-כו</h3><p dir="rtl">
<span dir="rtl" class="inlineHeader" id="b12_Isaiah, פרק כו, א">א</span>
ביום ההוא יושר השיר הזה בארץ יהודה עיר עז לנו ישועה ישית חומות וחל:<p dir="rtl">
<span dir="rtl" class="inlineHeader" id="b12_Isaiah, פרק כו, ב">ב</span>
פתחו שערים ויבא גוי צדיק שמר אמנים:<p dir="rtl">
<span dir="rtl" class="inlineHeader" id="b12_Isaiah, פרק כו, ג">ג</span>
יצר סמוך תצר שלום שלום כי בך בטוח:<p dir="rtl">
<span dir="rtl" class="inlineHeader" id="b12_Isaiah, פרק כו, ד">ד</span>
בטחו ביהוה עדי עד כי ביה יהוה צור עולמים:<p dir="rtl">
<span dir="rtl" class="inlineHeader" id="b12_Isaiah, פרק כו, ה">ה</span>
כי השח ישבי מרום קריה נשגבה ישפילנה ישפילה עד ארץ יגיענה עד עפר:<p dir="rtl">
<span dir="rtl" class="inlineHeader" id="b12_Isaiah, פרק כו, ו">ו</span>
תרמסנה רגל רגלי עני פעמי דלים:<p dir="rtl">
<span dir="rtl" class="inlineHeader" id="b12_Isaiah, פרק כו, ז">ז</span>
ארח לצדיק מישרים ישר מעגל צדיק תפלס:<p dir="rtl">
<span dir="rtl" class="inlineHeader" id="b12_Isaiah, פרק כו, ח">ח</span>
אף ארח משפטיך יהוה קוינוך לשמך ולזכרך תאות נפש:<p dir="rtl">
<span dir="rtl" class="inlineHeader" id="b12_Isaiah, פרק כו, ט">ט</span>
נפשי אויתיך בלילה אף רוחי בקרבי אשחרך כי כאשר משפטיך לארץ צדק למדו ישבי תבל:<p dir="rtl">
<span dir="rtl" class="inlineHeader" id="b12_Isaiah, פרק כו, י">י</span>
יחן רשע בל למד צדק בארץ נכחות יעול ובל יראה גאות יהוה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כו, יא">יא</span>
יהוה רמה ידך בל יחזיון יחזו ויבשו קנאת עם אף אש צריך תאכלם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כו, יב">יב</span>
יהוה תשפת שלום לנו כי גם כל מעשינו פעלת לנו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כו, יג">יג</span>
יהוה אלהינו בעלונו אדנים זולתך לבד בך נזכיר שמך:<p dir="rtl">
<span dir="rtl" class="inlineHeader" id="b12_Isaiah, פרק כו, יד">יד</span>
מתים בל יחיו רפאים בל יקמו לכן פקדת ותשמידם ותאבד כל זכר למו:<p dir="rtl">
<span dir="rtl" class="inlineHeader" id="b12_Isaiah, פרק כו, טו">טו</span>
יספת לגוי יהוה יספת לגוי נכבדת רחקת כל קצוי ארץ: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כו, טז">טז</span>
יהוה בצר פקדוך צקון לחש מוסרך למו:<p dir="rtl">
<span dir="rtl" class="inlineHeader" id="b12_Isaiah, פרק כו, יז">יז</span>
כמו הרה תקריב ללדת תחיל תזעק בחבליה כן היינו מפניך יהוה:<p dir="rtl">
<span dir="rtl" class="inlineHeader" id="b12_Isaiah, פרק כו, יח">יח</span>
הרינו חלנו כמו ילדנו רוח ישועת בל נעשה ארץ ובל יפלו ישבי תבל:<p dir="rtl">
<span dir="rtl" class="inlineHeader" id="b12_Isaiah, פרק כו, יט">יט</span>
יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כו, כ">כ</span>
לך עמי בא בחדריך וסגר דלתיך בעדך חבי כמעט רגע עד יעבור זעם:<p dir="rtl">
<span dir="rtl" class="inlineHeader" id="b12_Isaiah, פרק כו, כא">כא</span>
כי הנה יהוה יצא ממקומו לפקד עון ישב הארץ עליו וגלתה הארץ את דמיה ולא תכסה עוד על הרוגיה: <B>(פ)</B><p dir="rtl">
<h3 dir="rtl" id="b12_Isaiah, פרק כז">פרק-כז</h3><p dir="rtl">
<span dir="rtl" class="inlineHeader" id="b12_Isaiah, פרק כז, א">א</span>
ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את התנין אשר בים: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כז, ב">ב</span>
ביום ההוא כרם חמר ענו לה:<p dir="rtl">
<span dir="rtl" class="inlineHeader" id="b12_Isaiah, פרק כז, ג">ג</span>
אני יהוה נצרה לרגעים אשקנה פן יפקד עליה לילה ויום אצרנה:<p dir="rtl">
<span dir="rtl" class="inlineHeader" id="b12_Isaiah, פרק כז, ד">ד</span>
חמה אין לי מי יתנני שמיר שית במלחמה אפשעה בה אציתנה יחד:<p dir="rtl">
<span dir="rtl" class="inlineHeader" id="b12_Isaiah, פרק כז, ה">ה</span>
או יחזק במעוזי יעשה שלום לי שלום יעשה לי:<p dir="rtl">
<span dir="rtl" class="inlineHeader" id="b12_Isaiah, פרק כז, ו">ו</span>
הבאים ישרש יעקב יציץ ופרח ישראל ומלאו פני תבל תנובה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כז, ז">ז</span>
הכמכת מכהו הכהו אם כהרג הרגיו הרג:<p dir="rtl">
<span dir="rtl" class="inlineHeader" id="b12_Isaiah, פרק כז, ח">ח</span>
בסאסאה בשלחה תריבנה הגה ברוחו הקשה ביום קדים:<p dir="rtl">
<span dir="rtl" class="inlineHeader" id="b12_Isaiah, פרק כז, ט">ט</span>
לכן בזאת יכפר עון יעקב וזה כל פרי הסר חטאתו בשומו כל אבני מזבח כאבני גר מנפצות לא יקמו אשרים וחמנים:<p dir="rtl">
<span dir="rtl" class="inlineHeader" id="b12_Isaiah, פרק כז, י">י</span>
כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה:<p dir="rtl">
<span dir="rtl" class="inlineHeader" id="b12_Isaiah, פרק כז, יא">יא</span>
ביבש קצירה תשברנה נשים באות מאירות אותה כי לא עם בינות הוא על כן לא ירחמנו עשהו ויצרו לא יחננו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כז, יב">יב</span>
והיה ביום ההוא יחבט יהוה משבלת הנהר עד נחל מצרים ואתם תלקטו לאחד אחד בני ישראל: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כז, יג">יג</span>
והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם: <B>(פ)</B><p dir="rtl">
<h3 dir="rtl" id="b12_Isaiah, פרק כח">פרק-כח</h3><p dir="rtl">
<span dir="rtl" class="inlineHeader" id="b12_Isaiah, פרק כח, א">א</span>
הוי עטרת גאות שכרי אפרים וציץ נבל צבי תפארתו אשר על ראש גיא שמנים הלומי יין:<p dir="rtl">
<span dir="rtl" class="inlineHeader" id="b12_Isaiah, פרק כח, ב">ב</span>
הנה חזק ואמץ לאדני כזרם ברד שער קטב כזרם מים כבירים שטפים הניח לארץ ביד:<p dir="rtl">
<span dir="rtl" class="inlineHeader" id="b12_Isaiah, פרק כח, ג">ג</span>
ברגלים תרמסנה עטרת גאות שכורי אפרים:<p dir="rtl">
<span dir="rtl" class="inlineHeader" id="b12_Isaiah, פרק כח, ד">ד</span>
והיתה ציצת נבל צבי תפארתו אשר על ראש גיא שמנים כבכורה בטרם קיץ אשר יראה הראה אותה בעודה בכפו יבלענה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כח, ה">ה</span>
ביום ההוא יהיה יהוה צבאות לעטרת צבי ולצפירת תפארה לשאר עמו:<p dir="rtl">
<span dir="rtl" class="inlineHeader" id="b12_Isaiah, פרק כח, ו">ו</span>
ולרוח משפט ליושב על המשפט ולגבורה משיבי מלחמה שערה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כח, ז">ז</span>
וגם אלה ביין שגו ובשכר תעו כהן ונביא שגו בשכר נבלעו מן היין תעו מן השכר שגו בראה פקו פליליה:<p dir="rtl">
<span dir="rtl" class="inlineHeader" id="b12_Isaiah, פרק כח, ח">ח</span>
כי כל שלחנות מלאו קיא צאה בלי מקום: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כח, ט">ט</span>
את מי יורה דעה ואת מי יבין שמועה גמולי מחלב עתיקי משדים:<p dir="rtl">
<span dir="rtl" class="inlineHeader" id="b12_Isaiah, פרק כח, י">י</span>
כי צו לצו צו לצו קו לקו קו לקו זעיר שם זעיר שם:<p dir="rtl">
<span dir="rtl" class="inlineHeader" id="b12_Isaiah, פרק כח, יא">יא</span>
כי בלעגי שפה ובלשון אחרת ידבר אל העם הזה:<p dir="rtl">
<span dir="rtl" class="inlineHeader" id="b12_Isaiah, פרק כח, יב">יב</span>
אשר אמר אליהם זאת המנוחה הניחו לעיף וזאת המרגעה ולא אבוא שמוע:<p dir="rtl">
<span dir="rtl" class="inlineHeader" id="b12_Isaiah, פרק כח, יג">יג</span>
והיה להם דבר יהוה צו לצו צו לצו קו לקו קו לקו זעיר שם זעיר שם למען ילכו וכשלו אחור ונשברו ונוקשו ונלכדו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כח, יד">יד</span>
לכן שמעו דבר יהוה אנשי לצון משלי העם הזה אשר בירושלם:<p dir="rtl">
<span dir="rtl" class="inlineHeader" id="b12_Isaiah, פרק כח, טו">טו</span>
כי אמרתם כרתנו ברית את מות ועם שאול עשינו חזה שיט שוטף כי עבר לא יבואנו כי שמנו כזב מחסנו ובשקר נסתרנו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כח, טז">טז</span>
לכן כה אמר אדני יהוה הנני יסד בציון אבן אבן בחן פנת יקרת מוסד מוסד המאמין לא יחיש:<p dir="rtl">
<span dir="rtl" class="inlineHeader" id="b12_Isaiah, פרק כח, יז">יז</span>
ושמתי משפט לקו וצדקה למשקלת ויעה ברד מחסה כזב וסתר מים ישטפו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כח, יח">יח</span>
וכפר בריתכם את מות וחזותכם את שאול לא תקום שוט שוטף כי יעבר והייתם לו למרמס:<p dir="rtl">
<span dir="rtl" class="inlineHeader" id="b12_Isaiah, פרק כח, יט">יט</span>
מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה:<p dir="rtl">
<span dir="rtl" class="inlineHeader" id="b12_Isaiah, פרק כח, כ">כ</span>
כי קצר המצע מהשתרע והמסכה צרה כהתכנס:<p dir="rtl">
<span dir="rtl" class="inlineHeader" id="b12_Isaiah, פרק כח, כא">כא</span>
כי כהר פרצים יקום יהוה כעמק בגבעון ירגז לעשות מעשהו זר מעשהו ולעבד עבדתו נכריה עבדתו:<p dir="rtl">
<span dir="rtl" class="inlineHeader" id="b12_Isaiah, פרק כח, כב">כב</span>
ועתה אל תתלוצצו פן יחזקו מוסריכם כי כלה ונחרצה שמעתי מאת אדני יהוה צבאות על כל הארץ: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כח, כג">כג</span>
האזינו ושמעו קולי הקשיבו ושמעו אמרתי:<p dir="rtl">
<span dir="rtl" class="inlineHeader" id="b12_Isaiah, פרק כח, כד">כד</span>
הכל היום יחרש החרש לזרע יפתח וישדד אדמתו:<p dir="rtl">
<span dir="rtl" class="inlineHeader" id="b12_Isaiah, פרק כח, כה">כה</span>
הלוא אם שוה פניה והפיץ קצח וכמן יזרק ושם חטה שורה ושערה נסמן וכסמת גבלתו:<p dir="rtl">
<span dir="rtl" class="inlineHeader" id="b12_Isaiah, פרק כח, כו">כו</span>
ויסרו למשפט אלהיו יורנו:<p dir="rtl">
<span dir="rtl" class="inlineHeader" id="b12_Isaiah, פרק כח, כז">כז</span>
כי לא בחרוץ יודש קצח ואופן עגלה על כמן יוסב כי במטה יחבט קצח וכמן בשבט:<p dir="rtl">
<span dir="rtl" class="inlineHeader" id="b12_Isaiah, פרק כח, כח">כח</span>
לחם יודק כי לא לנצח אדוש ידושנו והמם גלגל עגלתו ופרשיו לא ידקנו:<p dir="rtl">
<span dir="rtl" class="inlineHeader" id="b12_Isaiah, פרק כח, כט">כט</span>
גם זאת מעם יהוה צבאות יצאה הפליא עצה הגדיל תושיה: <B>(פ)</B><p dir="rtl">
<h3 dir="rtl" id="b12_Isaiah, פרק כט">פרק-כט</h3><p dir="rtl">
<span dir="rtl" class="inlineHeader" id="b12_Isaiah, פרק כט, א">א</span>
הוי אריאל אריאל קרית חנה דוד ספו שנה על שנה חגים ינקפו:<p dir="rtl">
<span dir="rtl" class="inlineHeader" id="b12_Isaiah, פרק כט, ב">ב</span>
והציקותי לאריאל והיתה תאניה ואניה והיתה לי כאריאל:<p dir="rtl">
<span dir="rtl" class="inlineHeader" id="b12_Isaiah, פרק כט, ג">ג</span>
וחניתי כדור עליך וצרתי עליך מצב והקימתי עליך מצרת:<p dir="rtl">
<span dir="rtl" class="inlineHeader" id="b12_Isaiah, פרק כט, ד">ד</span>
ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף:<p dir="rtl">
<span dir="rtl" class="inlineHeader" id="b12_Isaiah, פרק כט, ה">ה</span>
והיה כאבק דק המון זריך וכמץ עבר המון עריצים והיה לפתע פתאם:<p dir="rtl">
<span dir="rtl" class="inlineHeader" id="b12_Isaiah, פרק כט, ו">ו</span>
מעם יהוה צבאות תפקד ברעם וברעש וקול גדול סופה וסערה ולהב אש אוכלה:<p dir="rtl">
<span dir="rtl" class="inlineHeader" id="b12_Isaiah, פרק כט, ז">ז</span>
והיה כחלום חזון לילה המון כל הגוים הצבאים על אריאל וכל צביה ומצדתה והמציקים לה:<p dir="rtl">
<span dir="rtl" class="inlineHeader" id="b12_Isaiah, פרק כט, ח">ח</span>
והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה כן יהיה המון כל הגוים הצבאים על הר ציון: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כט, ט">ט</span>
התמהמהו ותמהו השתעשעו ושעו שכרו ולא יין נעו ולא שכר:<p dir="rtl">
<span dir="rtl" class="inlineHeader" id="b12_Isaiah, פרק כט, י">י</span>
כי נסך עליכם יהוה רוח תרדמה ויעצם את עיניכם את הנביאים ואת ראשיכם החזים כסה:<p dir="rtl">
<span dir="rtl" class="inlineHeader" id="b12_Isaiah, פרק כט, יא">יא</span>
ותהי לכם חזות הכל כדברי הספר החתום אשר יתנו אתו אל יודע הספר לאמר קרא נא זה ואמר לא אוכל כי חתום הוא:<p dir="rtl">
<span dir="rtl" class="inlineHeader" id="b12_Isaiah, פרק כט, יב">יב</span>
ונתן הספר על אשר לא ידע ספר לאמר קרא נא זה ואמר לא ידעתי ספר: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כט, יג">יג</span>
ויאמר אדני יען כי נגש העם הזה בפיו ובשפתיו כבדוני ולבו רחק ממני ותהי יראתם אתי מצות אנשים מלמדה:<p dir="rtl">
<span dir="rtl" class="inlineHeader" id="b12_Isaiah, פרק כט, יד">יד</span>
לכן הנני יוסף להפליא את העם הזה הפלא ופלא ואבדה חכמת חכמיו ובינת נבניו תסתתר:<p dir="rtl">
<span dir="rtl" class="inlineHeader" id="b12_Isaiah, פרק כט, טו">טו</span>
הוי המעמיקים מיהוה לסתר עצה והיה במחשך מעשיהם ויאמרו מי ראנו ומי יודענו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק כט, טז">טז</span>
הפככם אם כחמר היצר יחשב כי יאמר מעשה לעשהו לא עשני ויצר אמר ליוצרו לא הבין:<p dir="rtl">
<span dir="rtl" class="inlineHeader" id="b12_Isaiah, פרק כט, יז">יז</span>
הלוא עוד מעט מזער ושב לבנון לכרמל והכרמל ליער יחשב:<p dir="rtl">
<span dir="rtl" class="inlineHeader" id="b12_Isaiah, פרק כט, יח">יח</span>
ושמעו ביום ההוא החרשים דברי ספר ומאפל ומחשך עיני עורים תראינה:<p dir="rtl">
<span dir="rtl" class="inlineHeader" id="b12_Isaiah, פרק כט, יט">יט</span>
ויספו ענוים ביהוה שמחה ואביוני אדם בקדוש ישראל יגילו:<p dir="rtl">
<span dir="rtl" class="inlineHeader" id="b12_Isaiah, פרק כט, כ">כ</span>
כי אפס עריץ וכלה לץ ונכרתו כל שקדי און:<p dir="rtl">
<span dir="rtl" class="inlineHeader" id="b12_Isaiah, פרק כט, כא">כא</span>
מחטיאי אדם בדבר ולמוכיח בשער יקשון ויטו בתהו צדיק: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק כט, כב">כב</span>
לכן כה אמר יהוה אל בית יעקב אשר פדה את אברהם לא עתה יבוש יעקב ולא עתה פניו יחורו:<p dir="rtl">
<span dir="rtl" class="inlineHeader" id="b12_Isaiah, פרק כט, כג">כג</span>
כי בראתו ילדיו מעשה ידי בקרבו יקדישו שמי והקדישו את קדוש יעקב ואת אלהי ישראל יעריצו:<p dir="rtl">
<span dir="rtl" class="inlineHeader" id="b12_Isaiah, פרק כט, כד">כד</span>
וידעו תעי רוח בינה ורוגנים ילמדו לקח: <B>(ס)</B><p dir="rtl">
<h3 dir="rtl" id="b12_Isaiah, פרק ל">פרק-ל</h3><p dir="rtl">
<span dir="rtl" class="inlineHeader" id="b12_Isaiah, פרק ל, א">א</span>
הוי בנים סוררים נאם יהוה לעשות עצה ולא מני ולנסך מסכה ולא רוחי למען ספות חטאת על חטאת:<p dir="rtl">
<span dir="rtl" class="inlineHeader" id="b12_Isaiah, פרק ל, ב">ב</span>
ההלכים לרדת מצרים ופי לא שאלו לעוז במעוז פרעה ולחסות בצל מצרים:<p dir="rtl">
<span dir="rtl" class="inlineHeader" id="b12_Isaiah, פרק ל, ג">ג</span>
והיה לכם מעוז פרעה לבשת והחסות בצל מצרים לכלמה:<p dir="rtl">
<span dir="rtl" class="inlineHeader" id="b12_Isaiah, פרק ל, ד">ד</span>
כי היו בצען שריו ומלאכיו חנס יגיעו:<p dir="rtl">
<span dir="rtl" class="inlineHeader" id="b12_Isaiah, פרק ל, ה">ה</span>
כל הבאיש על עם לא יועילו למו לא לעזר ולא להועיל כי לבשת וגם לחרפה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ל, ו">ו</span>
משא בהמות נגב בארץ צרה וצוקה לביא וליש מהם אפעה ושרף מעופף ישאו על כתף עירים חילהם ועל דבשת גמלים אוצרתם על עם לא יועילו:<p dir="rtl">
<span dir="rtl" class="inlineHeader" id="b12_Isaiah, פרק ל, ז">ז</span>
ומצרים הבל וריק יעזרו לכן קראתי לזאת רהב הם שבת:<p dir="rtl">
<span dir="rtl" class="inlineHeader" id="b12_Isaiah, פרק ל, ח">ח</span>
עתה בוא כתבה על לוח אתם ועל ספר חקה ותהי ליום אחרון לעד עד עולם:<p dir="rtl">
<span dir="rtl" class="inlineHeader" id="b12_Isaiah, פרק ל, ט">ט</span>
כי עם מרי הוא בנים כחשים בנים לא אבו שמוע תורת יהוה:<p dir="rtl">
<span dir="rtl" class="inlineHeader" id="b12_Isaiah, פרק ל, י">י</span>
אשר אמרו לראים לא תראו ולחזים לא תחזו לנו נכחות דברו לנו חלקות חזו מהתלות:<p dir="rtl">
<span dir="rtl" class="inlineHeader" id="b12_Isaiah, פרק ל, יא">יא</span>
סורו מני דרך הטו מני ארח השביתו מפנינו את קדוש ישראל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ל, יב">יב</span>
לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו:<p dir="rtl">
<span dir="rtl" class="inlineHeader" id="b12_Isaiah, פרק ל, יג">יג</span>
לכן יהיה לכם העון הזה כפרץ נפל נבעה בחומה נשגבה אשר פתאם לפתע יבוא שברה:<p dir="rtl">
<span dir="rtl" class="inlineHeader" id="b12_Isaiah, פרק ל, יד">יד</span>
ושברה כשבר נבל יוצרים כתות לא יחמל ולא ימצא במכתתו חרש לחתות אש מיקוד ולחשף מים מגבא: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק ל, טו">טו</span>
כי כה אמר אדני יהוה קדוש ישראל בשובה ונחת תושעון בהשקט ובבטחה תהיה גבורתכם ולא אביתם:<p dir="rtl">
<span dir="rtl" class="inlineHeader" id="b12_Isaiah, פרק ל, טז">טז</span>
ותאמרו לא כי על סוס ננוס על כן תנוסון ועל קל נרכב על כן יקלו רדפיכם:<p dir="rtl">
<span dir="rtl" class="inlineHeader" id="b12_Isaiah, פרק ל, יז">יז</span>
אלף אחד מפני גערת אחד מפני גערת חמשה תנסו עד אם נותרתם כתרן על ראש ההר וכנס על הגבעה:<p dir="rtl">
<span dir="rtl" class="inlineHeader" id="b12_Isaiah, פרק ל, יח">יח</span>
ולכן יחכה יהוה לחננכם ולכן ירום לרחמכם כי אלהי משפט יהוה אשרי כל חוכי לו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ל, יט">יט</span>
כי עם בציון ישב בירושלם בכו לא תבכה חנון יחנך לקול זעקך כשמעתו ענך:<p dir="rtl">
<span dir="rtl" class="inlineHeader" id="b12_Isaiah, פרק ל, כ">כ</span>
ונתן לכם אדני לחם צר ומים לחץ ולא יכנף עוד מוריך והיו עיניך ראות את מוריך:<p dir="rtl">
<span dir="rtl" class="inlineHeader" id="b12_Isaiah, פרק ל, כא">כא</span>
ואזניך תשמענה דבר מאחריך לאמר זה הדרך לכו בו כי תאמינו וכי תשמאילו:<p dir="rtl">
<span dir="rtl" class="inlineHeader" id="b12_Isaiah, פרק ל, כב">כב</span>
וטמאתם את צפוי פסילי כספך ואת אפדת מסכת זהבך תזרם כמו דוה צא תאמר לו:<p dir="rtl">
<span dir="rtl" class="inlineHeader" id="b12_Isaiah, פרק ל, כג">כג</span>
ונתן מטר זרעך אשר תזרע את האדמה ולחם תבואת האדמה והיה דשן ושמן ירעה מקניך ביום ההוא כר נרחב:<p dir="rtl">
<span dir="rtl" class="inlineHeader" id="b12_Isaiah, פרק ל, כד">כד</span>
והאלפים והעירים עבדי האדמה בליל חמיץ יאכלו אשר זרה ברחת ובמזרה:<p dir="rtl">
<span dir="rtl" class="inlineHeader" id="b12_Isaiah, פרק ל, כה">כה</span>
והיה על כל הר גבה ועל כל גבעה נשאה פלגים יבלי מים ביום הרג רב בנפל מגדלים:<p dir="rtl">
<span dir="rtl" class="inlineHeader" id="b12_Isaiah, פרק ל, כו">כו</span>
והיה אור הלבנה כאור החמה ואור החמה יהיה שבעתים כאור שבעת הימים ביום חבש יהוה את שבר עמו ומחץ מכתו ירפא: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק ל, כז">כז</span>
הנה שם יהוה בא ממרחק בער אפו וכבד משאה שפתיו מלאו זעם ולשונו כאש אכלת:<p dir="rtl">
<span dir="rtl" class="inlineHeader" id="b12_Isaiah, פרק ל, כח">כח</span>
ורוחו כנחל שוטף עד צואר יחצה להנפה גוים בנפת שוא ורסן מתעה על לחיי עמים:<p dir="rtl">
<span dir="rtl" class="inlineHeader" id="b12_Isaiah, פרק ל, כט">כט</span>
השיר יהיה לכם כליל התקדש חג ושמחת לבב כהולך בחליל לבוא בהר יהוה אל צור ישראל:<p dir="rtl">
<span dir="rtl" class="inlineHeader" id="b12_Isaiah, פרק ל, ל">ל</span>
והשמיע יהוה את הוד קולו ונחת זרועו יראה בזעף אף ולהב אש אוכלה נפץ וזרם ואבן ברד:<p dir="rtl">
<span dir="rtl" class="inlineHeader" id="b12_Isaiah, פרק ל, לא">לא</span>
כי מקול יהוה יחת אשור בשבט יכה:<p dir="rtl">
<span dir="rtl" class="inlineHeader" id="b12_Isaiah, פרק ל, לב">לב</span>
והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם בה<p dir="rtl">
<span dir="rtl" class="inlineHeader" id="b12_Isaiah, פרק ל, לג">לג</span>
כי ערוך מאתמול תפתה גם הוא למלך הוכן העמיק הרחב מדרתה אש ועצים הרבה נשמת יהוה כנחל גפרית בערה בה: <B>(פ)</B><p dir="rtl">
<h3 dir="rtl" id="b12_Isaiah, פרק לא">פרק-לא</h3><p dir="rtl">
<span dir="rtl" class="inlineHeader" id="b12_Isaiah, פרק לא, א">א</span>
הוי הירדים מצרים לעזרה על סוסים ישענו ויבטחו על רכב כי רב ועל פרשים כי עצמו מאד ולא שעו על קדוש ישראל ואת יהוה לא דרשו:<p dir="rtl">
<span dir="rtl" class="inlineHeader" id="b12_Isaiah, פרק לא, ב">ב</span>
וגם הוא חכם ויבא רע ואת דבריו לא הסיר וקם על בית מרעים ועל עזרת פעלי און:<p dir="rtl">
<span dir="rtl" class="inlineHeader" id="b12_Isaiah, פרק לא, ג">ג</span>
ומצרים אדם ולא אל וסוסיהם בשר ולא רוח ויהוה יטה ידו וכשל עוזר ונפל עזר ויחדו כלם יכליון: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לא, ד">ד</span>
כי כה אמר יהוה אלי כאשר יהגה האריה והכפיר על טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על הר ציון ועל גבעתה:<p dir="rtl">
<span dir="rtl" class="inlineHeader" id="b12_Isaiah, פרק לא, ה">ה</span>
כצפרים עפות כן יגן יהוה צבאות על ירושלם גנון והציל פסח והמליט:<p dir="rtl">
<span dir="rtl" class="inlineHeader" id="b12_Isaiah, פרק לא, ו">ו</span>
שובו לאשר העמיקו סרה בני ישראל:<p dir="rtl">
<span dir="rtl" class="inlineHeader" id="b12_Isaiah, פרק לא, ז">ז</span>
כי ביום ההוא ימאסון איש אלילי כספו ואלילי זהבו אשר עשו לכם ידיכם חטא:<p dir="rtl">
<span dir="rtl" class="inlineHeader" id="b12_Isaiah, פרק לא, ח">ח</span>
ונפל אשור בחרב לא איש וחרב לא אדם תאכלנו ונס לו מפני חרב ובחוריו למס יהיו:<p dir="rtl">
<span dir="rtl" class="inlineHeader" id="b12_Isaiah, פרק לא, ט">ט</span>
וסלעו ממגור יעבור וחתו מנס שריו נאם יהוה אשר אור לו בציון ותנור לו בירושלם: <B>(פ)</B><p dir="rtl">
<h3 dir="rtl" id="b12_Isaiah, פרק לב">פרק-לב</h3><p dir="rtl">
<span dir="rtl" class="inlineHeader" id="b12_Isaiah, פרק לב, א">א</span>
הן לצדק ימלך מלך ולשרים למשפט ישרו:<p dir="rtl">
<span dir="rtl" class="inlineHeader" id="b12_Isaiah, פרק לב, ב">ב</span>
והיה איש כמחבא רוח וסתר זרם כפלגי מים בציון כצל סלע כבד בארץ עיפה:<p dir="rtl">
<span dir="rtl" class="inlineHeader" id="b12_Isaiah, פרק לב, ג">ג</span>
ולא תשעינה עיני ראים ואזני שמעים תקשבנה:<p dir="rtl">
<span dir="rtl" class="inlineHeader" id="b12_Isaiah, פרק לב, ד">ד</span>
ולבב נמהרים יבין לדעת ולשון עלגים תמהר לדבר צחות:<p dir="rtl">
<span dir="rtl" class="inlineHeader" id="b12_Isaiah, פרק לב, ה">ה</span>
לא יקרא עוד לנבל נדיב ולכילי לא יאמר שוע:<p dir="rtl">
<span dir="rtl" class="inlineHeader" id="b12_Isaiah, פרק לב, ו">ו</span>
כי נבל נבלה ידבר ולבו יעשה און לעשות חנף ולדבר אל יהוה תועה להריק נפש רעב ומשקה צמא יחסיר:<p dir="rtl">
<span dir="rtl" class="inlineHeader" id="b12_Isaiah, פרק לב, ז">ז</span>
וכלי כליו רעים הוא זמות יעץ לחבל ענוים באמרי שקר ובדבר אביון משפט:<p dir="rtl">
<span dir="rtl" class="inlineHeader" id="b12_Isaiah, פרק לב, ח">ח</span>
ונדיב נדיבות יעץ והוא על נדיבות יקום: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לב, ט">ט</span>
נשים שאננות קמנה שמענה קולי בנות בטחות האזנה אמרתי:<p dir="rtl">
<span dir="rtl" class="inlineHeader" id="b12_Isaiah, פרק לב, י">י</span>
ימים על שנה תרגזנה בטחות כי כלה בציר אסף בלי יבוא:<p dir="rtl">
<span dir="rtl" class="inlineHeader" id="b12_Isaiah, פרק לב, יא">יא</span>
חרדו שאננות רגזה בטחות פשטה וערה וחגורה על חלצים:<p dir="rtl">
<span dir="rtl" class="inlineHeader" id="b12_Isaiah, פרק לב, יב">יב</span>
על שדים ספדים על שדי חמד על גפן פריה:<p dir="rtl">
<span dir="rtl" class="inlineHeader" id="b12_Isaiah, פרק לב, יג">יג</span>
על אדמת עמי קוץ שמיר תעלה כי על כל בתי משוש קריה עליזה:<p dir="rtl">
<span dir="rtl" class="inlineHeader" id="b12_Isaiah, פרק לב, יד">יד</span>
כי ארמון נטש המון עיר עזב עפל ובחן היה בעד מערות עד עולם משוש פראים מרעה עדרים:<p dir="rtl">
<span dir="rtl" class="inlineHeader" id="b12_Isaiah, פרק לב, טו">טו</span>
עד יערה עלינו רוח ממרום והיה מדבר לכרמל וכרמל ליער יחשב:<p dir="rtl">
<span dir="rtl" class="inlineHeader" id="b12_Isaiah, פרק לב, טז">טז</span>
ושכן במדבר משפט וצדקה בכרמל תשב:<p dir="rtl">
<span dir="rtl" class="inlineHeader" id="b12_Isaiah, פרק לב, יז">יז</span>
והיה מעשה הצדקה שלום ועבדת הצדקה השקט ובטח עד עולם:<p dir="rtl">
<span dir="rtl" class="inlineHeader" id="b12_Isaiah, פרק לב, יח">יח</span>
וישב עמי בנוה שלום ובמשכנות מבטחים ובמנוחת שאננות:<p dir="rtl">
<span dir="rtl" class="inlineHeader" id="b12_Isaiah, פרק לב, יט">יט</span>
וברד ברדת היער ובשפלה תשפל העיר:<p dir="rtl">
<span dir="rtl" class="inlineHeader" id="b12_Isaiah, פרק לב, כ">כ</span>
אשריכם זרעי על כל מים משלחי רגל השור והחמור: <B>(ס)</B><p dir="rtl">
<h3 dir="rtl" id="b12_Isaiah, פרק לג">פרק-לג</h3><p dir="rtl">
<span dir="rtl" class="inlineHeader" id="b12_Isaiah, פרק לג, א">א</span>
הוי שודד ואתה לא שדוד ובוגד ולא בגדו בו כהתמך שודד תושד כנלתך לבגד יבגדו בך: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לג, ב">ב</span>
יהוה חננו לך קוינו היה זרעם לבקרים אף ישועתנו בעת צרה:<p dir="rtl">
<span dir="rtl" class="inlineHeader" id="b12_Isaiah, פרק לג, ג">ג</span>
מקול המון נדדו עמים מרוממתך נפצו גוים:<p dir="rtl">
<span dir="rtl" class="inlineHeader" id="b12_Isaiah, פרק לג, ד">ד</span>
ואסף שללכם אסף החסיל כמשק גבים שוקק בו:<p dir="rtl">
<span dir="rtl" class="inlineHeader" id="b12_Isaiah, פרק לג, ה">ה</span>
נשגב יהוה כי שכן מרום מלא ציון משפט וצדקה:<p dir="rtl">
<span dir="rtl" class="inlineHeader" id="b12_Isaiah, פרק לג, ו">ו</span>
והיה אמונת עתיך חסן ישועת חכמת ודעת יראת יהוה היא אוצרו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק לג, ז">ז</span>
הן אראלם צעקו חצה מלאכי שלום מר יבכיון:<p dir="rtl">
<span dir="rtl" class="inlineHeader" id="b12_Isaiah, פרק לג, ח">ח</span>
נשמו מסלות שבת עבר ארח הפר ברית מאס ערים לא חשב אנוש:<p dir="rtl">
<span dir="rtl" class="inlineHeader" id="b12_Isaiah, פרק לג, ט">ט</span>
אבל אמללה ארץ החפיר לבנון קמל היה השרון כערבה ונער בשן וכרמל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לג, י">י</span>
עתה אקום יאמר יהוה עתה ארומם עתה אנשא:<p dir="rtl">
<span dir="rtl" class="inlineHeader" id="b12_Isaiah, פרק לג, יא">יא</span>
תהרו חשש תלדו קש רוחכם אש תאכלכם:<p dir="rtl">
<span dir="rtl" class="inlineHeader" id="b12_Isaiah, פרק לג, יב">יב</span>
והיו עמים משרפות שיד קוצים כסוחים באש יצתו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק לג, יג">יג</span>
שמעו רחוקים אשר עשיתי ודעו קרובים גברתי:<p dir="rtl">
<span dir="rtl" class="inlineHeader" id="b12_Isaiah, פרק לג, יד">יד</span>
פחדו בציון חטאים אחזה רעדה חנפים מי יגור לנו אש אוכלה מי יגור לנו מוקדי עולם:<p dir="rtl">
<span dir="rtl" class="inlineHeader" id="b12_Isaiah, פרק לג, טו">טו</span>
הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע:<p dir="rtl">
<span dir="rtl" class="inlineHeader" id="b12_Isaiah, פרק לג, טז">טז</span>
הוא מרומים ישכן מצדות סלעים משגבו לחמו נתן מימיו נאמנים:<p dir="rtl">
<span dir="rtl" class="inlineHeader" id="b12_Isaiah, פרק לג, יז">יז</span>
מלך ביפיו תחזינה עיניך תראינה ארץ מרחקים:<p dir="rtl">
<span dir="rtl" class="inlineHeader" id="b12_Isaiah, פרק לג, יח">יח</span>
לבך יהגה אימה איה ספר איה שקל איה ספר את המגדלים:<p dir="rtl">
<span dir="rtl" class="inlineHeader" id="b12_Isaiah, פרק לג, יט">יט</span>
את עם נועז לא תראה עם עמקי שפה משמוע נלעג לשון אין בינה:<p dir="rtl">
<span dir="rtl" class="inlineHeader" id="b12_Isaiah, פרק לג, כ">כ</span>
חזה ציון קרית מועדנו עיניך תראינה ירושלם נוה שאנן אהל בל יצען בל יסע יתדתיו לנצח וכל חבליו בל ינתקו:<p dir="rtl">
<span dir="rtl" class="inlineHeader" id="b12_Isaiah, פרק לג, כא">כא</span>
כי אם שם אדיר יהוה לנו מקום נהרים יארים רחבי ידים בל תלך בו אני שיט וצי אדיר לא יעברנו:<p dir="rtl">
<span dir="rtl" class="inlineHeader" id="b12_Isaiah, פרק לג, כב">כב</span>
כי יהוה שפטנו יהוה מחקקנו יהוה מלכנו הוא יושיענו:<p dir="rtl">
<span dir="rtl" class="inlineHeader" id="b12_Isaiah, פרק לג, כג">כג</span>
נטשו חבליך בל יחזקו כן תרנם בל פרשו נס אז חלק עד שלל מרבה פסחים בזזו בז:<p dir="rtl">
<span dir="rtl" class="inlineHeader" id="b12_Isaiah, פרק לג, כד">כד</span>
ובל יאמר שכן חליתי העם הישב בה נשא עון: <B>(ס)</B><p dir="rtl">
<h3 dir="rtl" id="b12_Isaiah, פרק לד">פרק-לד</h3><p dir="rtl">
<span dir="rtl" class="inlineHeader" id="b12_Isaiah, פרק לד, א">א</span>
קרבו גוים לשמע ולאמים הקשיבו תשמע הארץ ומלאה תבל וכל צאצאיה:<p dir="rtl">
<span dir="rtl" class="inlineHeader" id="b12_Isaiah, פרק לד, ב">ב</span>
כי קצף ליהוה על כל הגוים וחמה על כל צבאם החרימם נתנם לטבח:<p dir="rtl">
<span dir="rtl" class="inlineHeader" id="b12_Isaiah, פרק לד, ג">ג</span>
וחלליהם ישלכו ופגריהם יעלה באשם ונמסו הרים מדמם:<p dir="rtl">
<span dir="rtl" class="inlineHeader" id="b12_Isaiah, פרק לד, ד">ד</span>
ונמקו כל צבא השמים ונגלו כספר השמים וכל צבאם יבול כנבל עלה מגפן וכנבלת מתאנה:<p dir="rtl">
<span dir="rtl" class="inlineHeader" id="b12_Isaiah, פרק לד, ה">ה</span>
כי רותה בשמים חרבי הנה על אדום תרד ועל עם חרמי למשפט:<p dir="rtl">
<span dir="rtl" class="inlineHeader" id="b12_Isaiah, פרק לד, ו">ו</span>
חרב ליהוה מלאה דם הדשנה מחלב מדם כרים ועתודים מחלב כליות אילים כי זבח ליהוה בבצרה וטבח גדול בארץ אדום:<p dir="rtl">
<span dir="rtl" class="inlineHeader" id="b12_Isaiah, פרק לד, ז">ז</span>
וירדו ראמים עמם ופרים עם אבירים ורותה ארצם מדם ועפרם מחלב ידשן:<p dir="rtl">
<span dir="rtl" class="inlineHeader" id="b12_Isaiah, פרק לד, ח">ח</span>
כי יום נקם ליהוה שנת שלומים לריב ציון:<p dir="rtl">
<span dir="rtl" class="inlineHeader" id="b12_Isaiah, פרק לד, ט">ט</span>
ונהפכו נחליה לזפת ועפרה לגפרית והיתה ארצה לזפת בערה:<p dir="rtl">
<span dir="rtl" class="inlineHeader" id="b12_Isaiah, פרק לד, י">י</span>
לילה ויומם לא תכבה לעולם יעלה עשנה מדור לדור תחרב לנצח נצחים אין עבר בה:<p dir="rtl">
<span dir="rtl" class="inlineHeader" id="b12_Isaiah, פרק לד, יא">יא</span>
וירשוה קאת וקפוד וינשוף וערב ישכנו בה ונטה עליה קו תהו ואבני בהו:<p dir="rtl">
<span dir="rtl" class="inlineHeader" id="b12_Isaiah, פרק לד, יב">יב</span>
חריה ואין שם מלוכה יקראו וכל שריה יהיו אפס:<p dir="rtl">
<span dir="rtl" class="inlineHeader" id="b12_Isaiah, פרק לד, יג">יג</span>
ועלתה ארמנתיה סירים קמוש וחוח במבצריה והיתה נוה תנים חציר לבנות יענה:<p dir="rtl">
<span dir="rtl" class="inlineHeader" id="b12_Isaiah, פרק לד, יד">יד</span>
ופגשו ציים את איים ושעיר על רעהו יקרא אך שם הרגיעה לילית ומצאה לה מנוח:<p dir="rtl">
<span dir="rtl" class="inlineHeader" id="b12_Isaiah, פרק לד, טו">טו</span>
שמה קננה קפוז ותמלט ובקעה ודגרה בצלה אך שם נקבצו דיות אשה רעותה:<p dir="rtl">
<span dir="rtl" class="inlineHeader" id="b12_Isaiah, פרק לד, טז">טז</span>
דרשו מעל ספר יהוה וקראו אחת מהנה לא נעדרה אשה רעותה לא פקדו כי פי הוא צוה ורוחו הוא קבצן:<p dir="rtl">
<span dir="rtl" class="inlineHeader" id="b12_Isaiah, פרק לד, יז">יז</span>
והוא הפיל להן גורל וידו חלקתה להם בקו עד עולם יירשוה לדור ודור ישכנו בה: <B>(ס)</B><p dir="rtl">
<h3 dir="rtl" id="b12_Isaiah, פרק לה">פרק-לה</h3><p dir="rtl">
<span dir="rtl" class="inlineHeader" id="b12_Isaiah, פרק לה, א">א</span>
יששום מדבר וציה ותגל ערבה ותפרח כחבצלת:<p dir="rtl">
<span dir="rtl" class="inlineHeader" id="b12_Isaiah, פרק לה, ב">ב</span>
פרח תפרח ותגל אף גילת ורנן כבוד הלבנון נתן לה הדר הכרמל והשרון המה יראו כבוד יהוה הדר אלהינו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק לה, ג">ג</span>
חזקו ידים רפות וברכים כשלות אמצו:<p dir="rtl">
<span dir="rtl" class="inlineHeader" id="b12_Isaiah, פרק לה, ד">ד</span>
אמרו לנמהרי לב חזקו אל תיראו הנה אלהיכם נקם יבוא גמול אלהים הוא יבוא וישעכם:<p dir="rtl">
<span dir="rtl" class="inlineHeader" id="b12_Isaiah, פרק לה, ה">ה</span>
אז תפקחנה עיני עורים ואזני חרשים תפתחנה:<p dir="rtl">
<span dir="rtl" class="inlineHeader" id="b12_Isaiah, פרק לה, ו">ו</span>
אז ידלג כאיל פסח ותרן לשון אלם כי נבקעו במדבר מים ונחלים בערבה:<p dir="rtl">
<span dir="rtl" class="inlineHeader" id="b12_Isaiah, פרק לה, ז">ז</span>
והיה השרב לאגם וצמאון למבועי מים בנוה תנים רבצה חציר לקנה וגמא:<p dir="rtl">
<span dir="rtl" class="inlineHeader" id="b12_Isaiah, פרק לה, ח">ח</span>
והיה שם מסלול ודרך ודרך הקדש יקרא לה לא יעברנו טמא והוא למו הלך דרך ואוילים לא יתעו:<p dir="rtl">
<span dir="rtl" class="inlineHeader" id="b12_Isaiah, פרק לה, ט">ט</span>
לא יהיה שם אריה ופריץ חיות בל יעלנה לא תמצא שם והלכו גאולים:<p dir="rtl">
<span dir="rtl" class="inlineHeader" id="b12_Isaiah, פרק לה, י">י</span>
ופדויי יהוה ישבון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה: <B>(ס)</B><p dir="rtl">
<h3 dir="rtl" id="b12_Isaiah, פרק לו">פרק-לו</h3><p dir="rtl">
<span dir="rtl" class="inlineHeader" id="b12_Isaiah, פרק לו, א">א</span>
ויהי בארבע עשרה שנה למלך חזקיהו עלה סנחריב מלך אשור על כל ערי יהודה הבצרות ויתפשם:<p dir="rtl">
<span dir="rtl" class="inlineHeader" id="b12_Isaiah, פרק לו, ב">ב</span>
וישלח מלך אשור את רב שקה מלכיש ירושלמה אל המלך חזקיהו בחיל כבד ויעמד בתעלת הברכה העליונה במסלת שדה כובס:<p dir="rtl">
<span dir="rtl" class="inlineHeader" id="b12_Isaiah, פרק לו, ג">ג</span>
ויצא אליו אליקים בן חלקיהו אשר על הבית ושבנא הספר ויואח בן אסף המזכיר:<p dir="rtl">
<span dir="rtl" class="inlineHeader" id="b12_Isaiah, פרק לו, ד">ד</span>
ויאמר אליהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת:<p dir="rtl">
<span dir="rtl" class="inlineHeader" id="b12_Isaiah, פרק לו, ה">ה</span>
אמרתי אך דבר שפתים עצה וגבורה למלחמה עתה על מי בטחת כי מרדת בי:<p dir="rtl">
<span dir="rtl" class="inlineHeader" id="b12_Isaiah, פרק לו, ו">ו</span>
הנה בטחת על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו:<p dir="rtl">
<span dir="rtl" class="inlineHeader" id="b12_Isaiah, פרק לו, ז">ז</span>
וכי תאמר אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו:<p dir="rtl">
<span dir="rtl" class="inlineHeader" id="b12_Isaiah, פרק לו, ח">ח</span>
ועתה התערב נא את אדני המלך אשור ואתנה לך אלפים סוסים אם תוכל לתת לך רכבים עליהם:<p dir="rtl">
<span dir="rtl" class="inlineHeader" id="b12_Isaiah, פרק לו, ט">ט</span>
ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים:<p dir="rtl">
<span dir="rtl" class="inlineHeader" id="b12_Isaiah, פרק לו, י">י</span>
ועתה המבלעדי יהוה עליתי על הארץ הזאת להשחיתה יהוה אמר אלי עלה אל הארץ הזאת והשחיתה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לו, יא">יא</span>
ויאמר אליקים ושבנא ויואח אל רב שקה דבר נא אל עבדיך ארמית כי שמעים אנחנו ואל תדבר אלינו יהודית באזני העם אשר על החומה:<p dir="rtl">
<span dir="rtl" class="inlineHeader" id="b12_Isaiah, פרק לו, יב">יב</span>
ויאמר רב שקה האל אדניך ואליך שלחני אדני לדבר את הדברים האלה הלא על האנשים הישבים על החומה לאכל את חראיהם ולשתות את שיניהם עמכם:<p dir="rtl">
<span dir="rtl" class="inlineHeader" id="b12_Isaiah, פרק לו, יג">יג</span>
ויעמד רב שקה ויקרא בקול גדול יהודית ויאמר שמעו את דברי המלך הגדול מלך אשור:<p dir="rtl">
<span dir="rtl" class="inlineHeader" id="b12_Isaiah, פרק לו, יד">יד</span>
כה אמר המלך אל ישא לכם חזקיהו כי לא יוכל להציל אתכם:<p dir="rtl">
<span dir="rtl" class="inlineHeader" id="b12_Isaiah, פרק לו, טו">טו</span>
ואל יבטח אתכם חזקיהו אל יהוה לאמר הצל יצילנו יהוה לא תנתן העיר הזאת ביד מלך אשור:<p dir="rtl">
<span dir="rtl" class="inlineHeader" id="b12_Isaiah, פרק לו, טז">טז</span>
אל תשמעו אל חזקיהו כי כה אמר המלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק לו, יז">יז</span>
עד באי ולקחתי אתכם אל ארץ כארצכם ארץ דגן ותירוש ארץ לחם וכרמים:<p dir="rtl">
<span dir="rtl" class="inlineHeader" id="b12_Isaiah, פרק לו, יח">יח</span>
פן יסית אתכם חזקיהו לאמר יהוה יצילנו ההצילו אלהי הגוים איש את ארצו מיד מלך אשור:<p dir="rtl">
<span dir="rtl" class="inlineHeader" id="b12_Isaiah, פרק לו, יט">יט</span>
איה אלהי חמת וארפד איה אלהי ספרוים וכי הצילו את שמרון מידי:<p dir="rtl">
<span dir="rtl" class="inlineHeader" id="b12_Isaiah, פרק לו, כ">כ</span>
מי בכל אלהי הארצות האלה אשר הצילו את ארצם מידי כי יציל יהוה את ירושלם מידי:<p dir="rtl">
<span dir="rtl" class="inlineHeader" id="b12_Isaiah, פרק לו, כא">כא</span>
ויחרישו ולא ענו אתו דבר כי מצות המלך היא לאמר לא תענהו:<p dir="rtl">
<span dir="rtl" class="inlineHeader" id="b12_Isaiah, פרק לו, כב">כב</span>
ויבא אליקים בן חלקיהו אשר על הבית ושבנא הסופר ויואח בן אסף המזכיר אל חזקיהו קרועי בגדים ויגידו לו את דברי רב שקה: <B>(ס)</B><p dir="rtl">
<h3 dir="rtl" id="b12_Isaiah, פרק לז">פרק-לז</h3><p dir="rtl">
<span dir="rtl" class="inlineHeader" id="b12_Isaiah, פרק לז, א">א</span>
ויהי כשמע המלך חזקיהו ויקרע את בגדיו ויתכס בשק ויבא בית יהוה:<p dir="rtl">
<span dir="rtl" class="inlineHeader" id="b12_Isaiah, פרק לז, ב">ב</span>
וישלח את אליקים אשר על הבית ואת שבנא הסופר ואת זקני הכהנים מתכסים בשקים אל ישעיהו בן אמוץ הנביא:<p dir="rtl">
<span dir="rtl" class="inlineHeader" id="b12_Isaiah, פרק לז, ג">ג</span>
ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה:<p dir="rtl">
<span dir="rtl" class="inlineHeader" id="b12_Isaiah, פרק לז, ד">ד</span>
אולי ישמע יהוה אלהיך את דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה:<p dir="rtl">
<span dir="rtl" class="inlineHeader" id="b12_Isaiah, פרק לז, ה">ה</span>
ויבאו עבדי המלך חזקיהו אל ישעיהו:<p dir="rtl">
<span dir="rtl" class="inlineHeader" id="b12_Isaiah, פרק לז, ו">ו</span>
ויאמר אליהם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אותי:<p dir="rtl">
<span dir="rtl" class="inlineHeader" id="b12_Isaiah, פרק לז, ז">ז</span>
הנני נותן בו רוח ושמע שמועה ושב אל ארצו והפלתיו בחרב בארצו:<p dir="rtl">
<span dir="rtl" class="inlineHeader" id="b12_Isaiah, פרק לז, ח">ח</span>
וישב רב שקה וימצא את מלך אשור נלחם על לבנה כי שמע כי נסע מלכיש:<p dir="rtl">
<span dir="rtl" class="inlineHeader" id="b12_Isaiah, פרק לז, ט">ט</span>
וישמע על תרהקה מלך כוש לאמר יצא להלחם אתך וישמע וישלח מלאכים אל חזקיהו לאמר:<p dir="rtl">
<span dir="rtl" class="inlineHeader" id="b12_Isaiah, פרק לז, י">י</span>
כה תאמרון אל חזקיהו מלך יהודה לאמר אל ישאך אלהיך אשר אתה בוטח בו לאמר לא תנתן ירושלם ביד מלך אשור:<p dir="rtl">
<span dir="rtl" class="inlineHeader" id="b12_Isaiah, פרק לז, יא">יא</span>
הנה אתה שמעת אשר עשו מלכי אשור לכל הארצות להחרימם ואתה תנצל:<p dir="rtl">
<span dir="rtl" class="inlineHeader" id="b12_Isaiah, פרק לז, יב">יב</span>
ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר:<p dir="rtl">
<span dir="rtl" class="inlineHeader" id="b12_Isaiah, פרק לז, יג">יג</span>
איה מלך חמת ומלך ארפד ומלך לעיר ספרוים הנע ועוה:<p dir="rtl">
<span dir="rtl" class="inlineHeader" id="b12_Isaiah, פרק לז, יד">יד</span>
ויקח חזקיהו את הספרים מיד המלאכים ויקראהו ויעל בית יהוה ויפרשהו חזקיהו לפני יהוה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לז, טו">טו</span>
ויתפלל חזקיהו אל יהוה לאמר:<p dir="rtl">
<span dir="rtl" class="inlineHeader" id="b12_Isaiah, פרק לז, טז">טז</span>
יהוה צבאות אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ:<p dir="rtl">
<span dir="rtl" class="inlineHeader" id="b12_Isaiah, פרק לז, יז">יז</span>
הטה יהוה אזנך ושמע פקח יהוה עינך וראה ושמע את כל דברי סנחריב אשר שלח לחרף אלהים חי:<p dir="rtl">
<span dir="rtl" class="inlineHeader" id="b12_Isaiah, פרק לז, יח">יח</span>
אמנם יהוה החריבו מלכי אשור את כל הארצות ואת ארצם:<p dir="rtl">
<span dir="rtl" class="inlineHeader" id="b12_Isaiah, פרק לז, יט">יט</span>
ונתן את אלהיהם באש כי לא אלהים המה כי אם מעשה ידי אדם עץ ואבן ויאבדום:<p dir="rtl">
<span dir="rtl" class="inlineHeader" id="b12_Isaiah, פרק לז, כ">כ</span>
ועתה יהוה אלהינו הושיענו מידו וידעו כל ממלכות הארץ כי אתה יהוה לבדך:<p dir="rtl">
<span dir="rtl" class="inlineHeader" id="b12_Isaiah, פרק לז, כא">כא</span>
וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחריב מלך אשור:<p dir="rtl">
<span dir="rtl" class="inlineHeader" id="b12_Isaiah, פרק לז, כב">כב</span>
זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם:<p dir="rtl">
<span dir="rtl" class="inlineHeader" id="b12_Isaiah, פרק לז, כג">כג</span>
את מי חרפת וגדפת ועל מי הרימותה קול ותשא מרום עיניך אל קדוש ישראל:<p dir="rtl">
<span dir="rtl" class="inlineHeader" id="b12_Isaiah, פרק לז, כד">כד</span>
ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו:<p dir="rtl">
<span dir="rtl" class="inlineHeader" id="b12_Isaiah, פרק לז, כה">כה</span>
אני קרתי ושתיתי מים ואחרב בכף פעמי כל יארי מצור:<p dir="rtl">
<span dir="rtl" class="inlineHeader" id="b12_Isaiah, פרק לז, כו">כו</span>
הלוא שמעת למרחוק אותה עשיתי מימי קדם ויצרתיה עתה הבאתיה ותהי להשאות גלים נצים ערים בצרות:<p dir="rtl">
<span dir="rtl" class="inlineHeader" id="b12_Isaiah, פרק לז, כז">כז</span>
וישביהן קצרי יד חתו ובשו היו עשב שדה וירק דשא חציר גגות ושדמה לפני קמה:<p dir="rtl">
<span dir="rtl" class="inlineHeader" id="b12_Isaiah, פרק לז, כח">כח</span>
ושבתך וצאתך ובואך ידעתי ואת התרגזך אלי:<p dir="rtl">
<span dir="rtl" class="inlineHeader" id="b12_Isaiah, פרק לז, כט">כט</span>
יען התרגזך אלי ושאננך עלה באזני ושמתי חחי באפך ומתגי בשפתיך והשיבתיך בדרך אשר באת בה:<p dir="rtl">
<span dir="rtl" class="inlineHeader" id="b12_Isaiah, פרק לז, ל">ל</span>
וזה לך האות אכול השנה ספיח ובשנה השנית שחיס ובשנה השלישית זרעו וקצרו ונטעו כרמים ואכול פרים:<p dir="rtl">
<span dir="rtl" class="inlineHeader" id="b12_Isaiah, פרק לז, לא">לא</span>
ויספה פליטת בית יהודה הנשארה שרש למטה ועשה פרי למעלה:<p dir="rtl">
<span dir="rtl" class="inlineHeader" id="b12_Isaiah, פרק לז, לב">לב</span>
כי מירושלם תצא שארית ופליטה מהר ציון קנאת יהוה צבאות תעשה זאת: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לז, לג">לג</span>
לכן כה אמר יהוה אל מלך אשור לא יבוא אל העיר הזאת ולא יורה שם חץ ולא יקדמנה מגן ולא ישפך עליה סללה:<p dir="rtl">
<span dir="rtl" class="inlineHeader" id="b12_Isaiah, פרק לז, לד">לד</span>
בדרך אשר בא בה ישוב ואל העיר הזאת לא יבוא נאם יהוה:<p dir="rtl">
<span dir="rtl" class="inlineHeader" id="b12_Isaiah, פרק לז, לה">לה</span>
וגנותי על העיר הזאת להושיעה למעני ולמען דוד עבדי: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לז, לו">לו</span>
ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים:<p dir="rtl">
<span dir="rtl" class="inlineHeader" id="b12_Isaiah, פרק לז, לז">לז</span>
ויסע וילך וישב סנחריב מלך אשור וישב בנינוה:<p dir="rtl">
<span dir="rtl" class="inlineHeader" id="b12_Isaiah, פרק לז, לח">לח</span>
ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר חדן בנו תחתיו: <B>(ס)</B><p dir="rtl">
<h3 dir="rtl" id="b12_Isaiah, פרק לח">פרק-לח</h3><p dir="rtl">
<span dir="rtl" class="inlineHeader" id="b12_Isaiah, פרק לח, א">א</span>
בימים ההם חלה חזקיהו למות ויבוא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה:<p dir="rtl">
<span dir="rtl" class="inlineHeader" id="b12_Isaiah, פרק לח, ב">ב</span>
ויסב חזקיהו פניו אל הקיר ויתפלל אל יהוה:<p dir="rtl">
<span dir="rtl" class="inlineHeader" id="b12_Isaiah, פרק לח, ג">ג</span>
ויאמר אנה יהוה זכר נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לח, ד">ד</span>
ויהי דבר יהוה אל ישעיהו לאמר:<p dir="rtl">
<span dir="rtl" class="inlineHeader" id="b12_Isaiah, פרק לח, ה">ה</span>
הלוך ואמרת אל חזקיהו כה אמר יהוה אלהי דוד אביך שמעתי את תפלתך ראיתי את דמעתך הנני יוסף על ימיך חמש עשרה שנה:<p dir="rtl">
<span dir="rtl" class="inlineHeader" id="b12_Isaiah, פרק לח, ו">ו</span>
ומכף מלך אשור אצילך ואת העיר הזאת וגנותי על העיר הזאת:<p dir="rtl">
<span dir="rtl" class="inlineHeader" id="b12_Isaiah, פרק לח, ז">ז</span>
וזה לך האות מאת יהוה אשר יעשה יהוה את הדבר הזה אשר דבר:<p dir="rtl">
<span dir="rtl" class="inlineHeader" id="b12_Isaiah, פרק לח, ח">ח</span>
הנני משיב את צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לח, ט">ט</span>
מכתב לחזקיהו מלך יהודה בחלתו ויחי מחליו:<p dir="rtl">
<span dir="rtl" class="inlineHeader" id="b12_Isaiah, פרק לח, י">י</span>
אני אמרתי בדמי ימי אלכה בשערי שאול פקדתי יתר שנותי:<p dir="rtl">
<span dir="rtl" class="inlineHeader" id="b12_Isaiah, פרק לח, יא">יא</span>
אמרתי לא אראה יה יה בארץ החיים לא אביט אדם עוד עם יושבי חדל:<p dir="rtl">
<span dir="rtl" class="inlineHeader" id="b12_Isaiah, פרק לח, יב">יב</span>
דורי נסע ונגלה מני כאהל רעי קפדתי כארג חיי מדלה יבצעני מיום עד לילה תשלימני:<p dir="rtl">
<span dir="rtl" class="inlineHeader" id="b12_Isaiah, פרק לח, יג">יג</span>
שויתי עד בקר כארי כן ישבר כל עצמותי מיום עד לילה תשלימני:<p dir="rtl">
<span dir="rtl" class="inlineHeader" id="b12_Isaiah, פרק לח, יד">יד</span>
כסוס עגור כן אצפצף אהגה כיונה דלו עיני למרום אדני עשקה לי ערבני:<p dir="rtl">
<span dir="rtl" class="inlineHeader" id="b12_Isaiah, פרק לח, טו">טו</span>
מה אדבר ואמר לי והוא עשה אדדה כל שנותי על מר נפשי:<p dir="rtl">
<span dir="rtl" class="inlineHeader" id="b12_Isaiah, פרק לח, טז">טז</span>
אדני עליהם יחיו ולכל בהן חיי רוחי ותחלימני והחיני:<p dir="rtl">
<span dir="rtl" class="inlineHeader" id="b12_Isaiah, פרק לח, יז">יז</span>
הנה לשלום מר לי מר ואתה חשקת נפשי משחת בלי כי השלכת אחרי גוך כל חטאי:<p dir="rtl">
<span dir="rtl" class="inlineHeader" id="b12_Isaiah, פרק לח, יח">יח</span>
כי לא שאול תודך מות יהללך לא ישברו יורדי בור אל אמתך:<p dir="rtl">
<span dir="rtl" class="inlineHeader" id="b12_Isaiah, פרק לח, יט">יט</span>
חי חי הוא יודך כמוני היום אב לבנים יודיע אל אמתך:<p dir="rtl">
<span dir="rtl" class="inlineHeader" id="b12_Isaiah, פרק לח, כ">כ</span>
יהוה להושיעני ונגנותי ננגן כל ימי חיינו על בית יהוה:<p dir="rtl">
<span dir="rtl" class="inlineHeader" id="b12_Isaiah, פרק לח, כא">כא</span>
ויאמר ישעיהו ישאו דבלת תאנים וימרחו על השחין ויחי:<p dir="rtl">
<span dir="rtl" class="inlineHeader" id="b12_Isaiah, פרק לח, כב">כב</span>
ויאמר חזקיהו מה אות כי אעלה בית יהוה: <B>(ס)</B><p dir="rtl">
<h3 dir="rtl" id="b12_Isaiah, פרק לט">פרק-לט</h3><p dir="rtl">
<span dir="rtl" class="inlineHeader" id="b12_Isaiah, פרק לט, א">א</span>
בעת ההוא שלח מרדך בלאדן בן בלאדן מלך בבל ספרים ומנחה אל חזקיהו וישמע כי חלה ויחזק:<p dir="rtl">
<span dir="rtl" class="inlineHeader" id="b12_Isaiah, פרק לט, ב">ב</span>
וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב ואת כל בית כליו ואת כל אשר נמצא באצרתיו לא היה דבר אשר לא הראם חזקיהו בביתו ובכל ממשלתו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק לט, ג">ג</span>
ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל:<p dir="rtl">
<span dir="rtl" class="inlineHeader" id="b12_Isaiah, פרק לט, ד">ד</span>
ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתים באוצרתי:<p dir="rtl">
<span dir="rtl" class="inlineHeader" id="b12_Isaiah, פרק לט, ה">ה</span>
ויאמר ישעיהו אל חזקיהו שמע דבר יהוה צבאות:<p dir="rtl">
<span dir="rtl" class="inlineHeader" id="b12_Isaiah, פרק לט, ו">ו</span>
הנה ימים באים ונשא כל אשר בביתך ואשר אצרו אבתיך עד היום הזה בבל לא יותר דבר אמר יהוה:<p dir="rtl">
<span dir="rtl" class="inlineHeader" id="b12_Isaiah, פרק לט, ז">ז</span>
ומבניך אשר יצאו ממך אשר תוליד יקחו והיו סריסים בהיכל מלך בבל:<p dir="rtl">
<span dir="rtl" class="inlineHeader" id="b12_Isaiah, פרק לט, ח">ח</span>
ויאמר חזקיהו אל ישעיהו טוב דבר יהוה אשר דברת ויאמר כי יהיה שלום ואמת בימי: <B>(פ)</B><p dir="rtl">
<h3 dir="rtl" id="b12_Isaiah, פרק מ">פרק-מ</h3><p dir="rtl">
<span dir="rtl" class="inlineHeader" id="b12_Isaiah, פרק מ, א">א</span>
נחמו נחמו עמי יאמר אלהיכם:<p dir="rtl">
<span dir="rtl" class="inlineHeader" id="b12_Isaiah, פרק מ, ב">ב</span>
דברו על לב ירושלם וקראו אליה כי מלאה צבאה כי נרצה עונה כי לקחה מיד יהוה כפלים בכל חטאתיה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, ג">ג</span>
קול קורא במדבר פנו דרך יהוה ישרו בערבה מסלה לאלהינו:<p dir="rtl">
<span dir="rtl" class="inlineHeader" id="b12_Isaiah, פרק מ, ד">ד</span>
כל גיא ינשא וכל הר וגבעה ישפלו והיה העקב למישור והרכסים לבקעה:<p dir="rtl">
<span dir="rtl" class="inlineHeader" id="b12_Isaiah, פרק מ, ה">ה</span>
ונגלה כבוד יהוה וראו כל בשר יחדו כי פי יהוה דבר: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מ, ו">ו</span>
קול אמר קרא ואמר מה אקרא כל הבשר חציר וכל חסדו כציץ השדה:<p dir="rtl">
<span dir="rtl" class="inlineHeader" id="b12_Isaiah, פרק מ, ז">ז</span>
יבש חציר נבל ציץ כי רוח יהוה נשבה בו אכן חציר העם:<p dir="rtl">
<span dir="rtl" class="inlineHeader" id="b12_Isaiah, פרק מ, ח">ח</span>
יבש חציר נבל ציץ ודבר אלהינו יקום לעולם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, ט">ט</span>
על הר גבה עלי לך מבשרת ציון הרימי בכח קולך מבשרת ירושלם הרימי אל תיראי אמרי לערי יהודה הנה אלהיכם:<p dir="rtl">
<span dir="rtl" class="inlineHeader" id="b12_Isaiah, פרק מ, י">י</span>
הנה אדני יהוה בחזק יבוא וזרעו משלה לו הנה שכרו אתו ופעלתו לפניו:<p dir="rtl">
<span dir="rtl" class="inlineHeader" id="b12_Isaiah, פרק מ, יא">יא</span>
כרעה עדרו ירעה בזרעו יקבץ טלאים ובחיקו ישא עלות ינהל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, יב">יב</span>
מי מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים:<p dir="rtl">
<span dir="rtl" class="inlineHeader" id="b12_Isaiah, פרק מ, יג">יג</span>
מי תכן את רוח יהוה ואיש עצתו יודיענו:<p dir="rtl">
<span dir="rtl" class="inlineHeader" id="b12_Isaiah, פרק מ, יד">יד</span>
את מי נועץ ויבינהו וילמדהו בארח משפט וילמדהו דעת ודרך תבונות יודיענו:<p dir="rtl">
<span dir="rtl" class="inlineHeader" id="b12_Isaiah, פרק מ, טו">טו</span>
הן גוים כמר מדלי וכשחק מאזנים נחשבו הן איים כדק יטול:<p dir="rtl">
<span dir="rtl" class="inlineHeader" id="b12_Isaiah, פרק מ, טז">טז</span>
ולבנון אין די בער וחיתו אין די עולה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מ, יז">יז</span>
כל הגוים כאין נגדו מאפס ותהו נחשבו לו:<p dir="rtl">
<span dir="rtl" class="inlineHeader" id="b12_Isaiah, פרק מ, יח">יח</span>
ואל מי תדמיון אל ומה דמות תערכו לו:<p dir="rtl">
<span dir="rtl" class="inlineHeader" id="b12_Isaiah, פרק מ, יט">יט</span>
הפסל נסך חרש וצרף בזהב ירקענו ורתקות כסף צורף:<p dir="rtl">
<span dir="rtl" class="inlineHeader" id="b12_Isaiah, פרק מ, כ">כ</span>
המסכן תרומה עץ לא ירקב יבחר חרש חכם יבקש לו להכין פסל לא ימוט: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, כא">כא</span>
הלוא תדעו הלוא תשמעו הלוא הגד מראש לכם הלוא הבינתם מוסדות הארץ:<p dir="rtl">
<span dir="rtl" class="inlineHeader" id="b12_Isaiah, פרק מ, כב">כב</span>
הישב על חוג הארץ וישביה כחגבים הנוטה כדק שמים וימתחם כאהל לשבת:<p dir="rtl">
<span dir="rtl" class="inlineHeader" id="b12_Isaiah, פרק מ, כג">כג</span>
הנותן רוזנים לאין שפטי ארץ כתהו עשה:<p dir="rtl">
<span dir="rtl" class="inlineHeader" id="b12_Isaiah, פרק מ, כד">כד</span>
אף בל נטעו אף בל זרעו אף בל שרש בארץ גזעם וגם נשף בהם ויבשו וסערה כקש תשאם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, כה">כה</span>
ואל מי תדמיוני ואשוה יאמר קדוש:<p dir="rtl">
<span dir="rtl" class="inlineHeader" id="b12_Isaiah, פרק מ, כו">כו</span>
שאו מרום עיניכם וראו מי ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מ, כז">כז</span>
למה תאמר יעקב ותדבר ישראל נסתרה דרכי מיהוה ומאלהי משפטי יעבור:<p dir="rtl">
<span dir="rtl" class="inlineHeader" id="b12_Isaiah, פרק מ, כח">כח</span>
הלוא ידעת אם לא שמעת אלהי עולם יהוה בורא קצות הארץ לא ייעף ולא ייגע אין חקר לתבונתו:<p dir="rtl">
<span dir="rtl" class="inlineHeader" id="b12_Isaiah, פרק מ, כט">כט</span>
נתן ליעף כח ולאין אונים עצמה ירבה:<p dir="rtl">
<span dir="rtl" class="inlineHeader" id="b12_Isaiah, פרק מ, ל">ל</span>
ויעפו נערים ויגעו ובחורים כשול יכשלו:<p dir="rtl">
<span dir="rtl" class="inlineHeader" id="b12_Isaiah, פרק מ, לא">לא</span>
וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו: <B>(ס)</B><p dir="rtl">
<h3 dir="rtl" id="b12_Isaiah, פרק מא">פרק-מא</h3><p dir="rtl">
<span dir="rtl" class="inlineHeader" id="b12_Isaiah, פרק מא, א">א</span>
החרישו אלי איים ולאמים יחליפו כח יגשו אז ידברו יחדו למשפט נקרבה:<p dir="rtl">
<span dir="rtl" class="inlineHeader" id="b12_Isaiah, פרק מא, ב">ב</span>
מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו:<p dir="rtl">
<span dir="rtl" class="inlineHeader" id="b12_Isaiah, פרק מא, ג">ג</span>
ירדפם יעבור שלום ארח ברגליו לא יבוא:<p dir="rtl">
<span dir="rtl" class="inlineHeader" id="b12_Isaiah, פרק מא, ד">ד</span>
מי פעל ועשה קרא הדרות מראש אני יהוה ראשון ואת אחרנים אני הוא:<p dir="rtl">
<span dir="rtl" class="inlineHeader" id="b12_Isaiah, פרק מא, ה">ה</span>
ראו איים וייראו קצות הארץ יחרדו קרבו ויאתיון:<p dir="rtl">
<span dir="rtl" class="inlineHeader" id="b12_Isaiah, פרק מא, ו">ו</span>
איש את רעהו יעזרו ולאחיו יאמר חזק:<p dir="rtl">
<span dir="rtl" class="inlineHeader" id="b12_Isaiah, פרק מא, ז">ז</span>
ויחזק חרש את צרף מחליק פטיש את הולם פעם אמר לדבק טוב הוא ויחזקהו במסמרים לא ימוט: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מא, ח">ח</span>
ואתה ישראל עבדי יעקב אשר בחרתיך זרע אברהם אהבי:<p dir="rtl">
<span dir="rtl" class="inlineHeader" id="b12_Isaiah, פרק מא, ט">ט</span>
אשר החזקתיך מקצות הארץ ומאציליה קראתיך ואמר לך עבדי אתה בחרתיך ולא מאסתיך:<p dir="rtl">
<span dir="rtl" class="inlineHeader" id="b12_Isaiah, פרק מא, י">י</span>
אל תירא כי עמך אני אל תשתע כי אני אלהיך אמצתיך אף עזרתיך אף תמכתיך בימין צדקי:<p dir="rtl">
<span dir="rtl" class="inlineHeader" id="b12_Isaiah, פרק מא, יא">יא</span>
הן יבשו ויכלמו כל הנחרים בך יהיו כאין ויאבדו אנשי ריבך:<p dir="rtl">
<span dir="rtl" class="inlineHeader" id="b12_Isaiah, פרק מא, יב">יב</span>
תבקשם ולא תמצאם אנשי מצתך יהיו כאין וכאפס אנשי מלחמתך:<p dir="rtl">
<span dir="rtl" class="inlineHeader" id="b12_Isaiah, פרק מא, יג">יג</span>
כי אני יהוה אלהיך מחזיק ימינך האמר לך אל תירא אני עזרתיך: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מא, יד">יד</span>
אל תיראי תולעת יעקב מתי ישראל אני עזרתיך נאם יהוה וגאלך קדוש ישראל:<p dir="rtl">
<span dir="rtl" class="inlineHeader" id="b12_Isaiah, פרק מא, טו">טו</span>
הנה שמתיך למורג חרוץ חדש בעל פיפיות תדוש הרים ותדק וגבעות כמץ תשים:<p dir="rtl">
<span dir="rtl" class="inlineHeader" id="b12_Isaiah, פרק מא, טז">טז</span>
תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מא, יז">יז</span>
העניים והאביונים מבקשים מים ואין לשונם בצמא נשתה אני יהוה אענם אלהי ישראל לא אעזבם:<p dir="rtl">
<span dir="rtl" class="inlineHeader" id="b12_Isaiah, פרק מא, יח">יח</span>
אפתח על שפיים נהרות ובתוך בקעות מעינות אשים מדבר לאגם מים וארץ ציה למוצאי מים:<p dir="rtl">
<span dir="rtl" class="inlineHeader" id="b12_Isaiah, פרק מא, יט">יט</span>
אתן במדבר ארז שטה והדס ועץ שמן אשים בערבה ברוש תדהר ותאשור יחדו:<p dir="rtl">
<span dir="rtl" class="inlineHeader" id="b12_Isaiah, פרק מא, כ">כ</span>
למען יראו וידעו וישימו וישכילו יחדו כי יד יהוה עשתה זאת וקדוש ישראל בראה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מא, כא">כא</span>
קרבו ריבכם יאמר יהוה הגישו עצמותיכם יאמר מלך יעקב:<p dir="rtl">
<span dir="rtl" class="inlineHeader" id="b12_Isaiah, פרק מא, כב">כב</span>
יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו:<p dir="rtl">
<span dir="rtl" class="inlineHeader" id="b12_Isaiah, פרק מא, כג">כג</span>
הגידו האתיות לאחור ונדעה כי אלהים אתם אף תיטיבו ותרעו ונשתעה ונרא יחדו:<p dir="rtl">
<span dir="rtl" class="inlineHeader" id="b12_Isaiah, פרק מא, כד">כד</span>
הן אתם מאין ופעלכם מאפע תועבה יבחר בכם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מא, כה">כה</span>
העירותי מצפון ויאת ממזרח שמש יקרא בשמי ויבא סגנים כמו חמר וכמו יוצר ירמס טיט:<p dir="rtl">
<span dir="rtl" class="inlineHeader" id="b12_Isaiah, פרק מא, כו">כו</span>
מי הגיד מראש ונדעה ומלפנים ונאמר צדיק אף אין מגיד אף אין משמיע אף אין שמע אמריכם:<p dir="rtl">
<span dir="rtl" class="inlineHeader" id="b12_Isaiah, פרק מא, כז">כז</span>
ראשון לציון הנה הנם ולירושלם מבשר אתן:<p dir="rtl">
<span dir="rtl" class="inlineHeader" id="b12_Isaiah, פרק מא, כח">כח</span>
וארא ואין איש ומאלה ואין יועץ ואשאלם וישיבו דבר:<p dir="rtl">
<span dir="rtl" class="inlineHeader" id="b12_Isaiah, פרק מא, כט">כט</span>
הן כלם און אפס מעשיהם רוח ותהו נסכיהם: <B>(פ)</B><p dir="rtl">
<h3 dir="rtl" id="b12_Isaiah, פרק מב">פרק-מב</h3><p dir="rtl">
<span dir="rtl" class="inlineHeader" id="b12_Isaiah, פרק מב, א">א</span>
הן עבדי אתמך בו בחירי רצתה נפשי נתתי רוחי עליו משפט לגוים יוציא:<p dir="rtl">
<span dir="rtl" class="inlineHeader" id="b12_Isaiah, פרק מב, ב">ב</span>
לא יצעק ולא ישא ולא ישמיע בחוץ קולו:<p dir="rtl">
<span dir="rtl" class="inlineHeader" id="b12_Isaiah, פרק מב, ג">ג</span>
קנה רצוץ לא ישבור ופשתה כהה לא יכבנה לאמת יוציא משפט:<p dir="rtl">
<span dir="rtl" class="inlineHeader" id="b12_Isaiah, פרק מב, ד">ד</span>
לא יכהה ולא ירוץ עד ישים בארץ משפט ולתורתו איים ייחילו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מב, ה">ה</span>
כה אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה:<p dir="rtl">
<span dir="rtl" class="inlineHeader" id="b12_Isaiah, פרק מב, ו">ו</span>
אני יהוה קראתיך בצדק ואחזק בידך ואצרך ואתנך לברית עם לאור גוים:<p dir="rtl">
<span dir="rtl" class="inlineHeader" id="b12_Isaiah, פרק מב, ז">ז</span>
לפקח עינים עורות להוציא ממסגר אסיר מבית כלא ישבי חשך:<p dir="rtl">
<span dir="rtl" class="inlineHeader" id="b12_Isaiah, פרק מב, ח">ח</span>
אני יהוה הוא שמי וכבודי לאחר לא אתן ותהלתי לפסילים:<p dir="rtl">
<span dir="rtl" class="inlineHeader" id="b12_Isaiah, פרק מב, ט">ט</span>
הראשנות הנה באו וחדשות אני מגיד בטרם תצמחנה אשמיע אתכם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מב, י">י</span>
שירו ליהוה שיר חדש תהלתו מקצה הארץ יורדי הים ומלאו איים וישביהם:<p dir="rtl">
<span dir="rtl" class="inlineHeader" id="b12_Isaiah, פרק מב, יא">יא</span>
ישאו מדבר ועריו חצרים תשב קדר ירנו ישבי סלע מראש הרים יצוחו:<p dir="rtl">
<span dir="rtl" class="inlineHeader" id="b12_Isaiah, פרק מב, יב">יב</span>
ישימו ליהוה כבוד ותהלתו באיים יגידו:<p dir="rtl">
<span dir="rtl" class="inlineHeader" id="b12_Isaiah, פרק מב, יג">יג</span>
יהוה כגבור יצא כאיש מלחמות יעיר קנאה יריע אף יצריח על איביו יתגבר: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מב, יד">יד</span>
החשיתי מעולם אחריש אתאפק כיולדה אפעה אשם ואשאף יחד:<p dir="rtl">
<span dir="rtl" class="inlineHeader" id="b12_Isaiah, פרק מב, טו">טו</span>
אחריב הרים וגבעות וכל עשבם אוביש ושמתי נהרות לאיים ואגמים אוביש:<p dir="rtl">
<span dir="rtl" class="inlineHeader" id="b12_Isaiah, פרק מב, טז">טז</span>
והולכתי עורים בדרך לא ידעו בנתיבות לא ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים:<p dir="rtl">
<span dir="rtl" class="inlineHeader" id="b12_Isaiah, פרק מב, יז">יז</span>
נסגו אחור יבשו בשת הבטחים בפסל האמרים למסכה אתם אלהינו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מב, יח">יח</span>
החרשים שמעו והעורים הביטו לראות:<p dir="rtl">
<span dir="rtl" class="inlineHeader" id="b12_Isaiah, פרק מב, יט">יט</span>
מי עור כי אם עבדי וחרש כמלאכי אשלח מי עור כמשלם ועור כעבד יהוה:<p dir="rtl">
<span dir="rtl" class="inlineHeader" id="b12_Isaiah, פרק מב, כ">כ</span>
ראית רבות ולא תשמר פקוח אזנים ולא ישמע:<p dir="rtl">
<span dir="rtl" class="inlineHeader" id="b12_Isaiah, פרק מב, כא">כא</span>
יהוה חפץ למען צדקו יגדיל תורה ויאדיר:<p dir="rtl">
<span dir="rtl" class="inlineHeader" id="b12_Isaiah, פרק מב, כב">כב</span>
והוא עם בזוז ושסוי הפח בחורים כלם ובבתי כלאים החבאו היו לבז ואין מציל משסה ואין אמר השב:<p dir="rtl">
<span dir="rtl" class="inlineHeader" id="b12_Isaiah, פרק מב, כג">כג</span>
מי בכם יאזין זאת יקשב וישמע לאחור:<p dir="rtl">
<span dir="rtl" class="inlineHeader" id="b12_Isaiah, פרק מב, כד">כד</span>
מי נתן למשוסה יעקב וישראל לבזזים הלוא יהוה זו חטאנו לו ולא אבו בדרכיו הלוך ולא שמעו בתורתו:<p dir="rtl">
<span dir="rtl" class="inlineHeader" id="b12_Isaiah, פרק מב, כה">כה</span>
וישפך עליו חמה אפו ועזוז מלחמה ותלהטהו מסביב ולא ידע ותבער בו ולא ישים על לב:<p dir="rtl">
<h3 dir="rtl" id="b12_Isaiah, פרק מג">פרק-מג</h3><p dir="rtl">
<span dir="rtl" class="inlineHeader" id="b12_Isaiah, פרק מג, א">א</span>
ועתה כה אמר יהוה בראך יעקב ויצרך ישראל אל תירא כי גאלתיך קראתי בשמך לי אתה:<p dir="rtl">
<span dir="rtl" class="inlineHeader" id="b12_Isaiah, פרק מג, ב">ב</span>
כי תעבר במים אתך אני ובנהרות לא ישטפוך כי תלך במו אש לא תכוה ולהבה לא תבער בך:<p dir="rtl">
<span dir="rtl" class="inlineHeader" id="b12_Isaiah, פרק מג, ג">ג</span>
כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך:<p dir="rtl">
<span dir="rtl" class="inlineHeader" id="b12_Isaiah, פרק מג, ד">ד</span>
מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך:<p dir="rtl">
<span dir="rtl" class="inlineHeader" id="b12_Isaiah, פרק מג, ה">ה</span>
אל תירא כי אתך אני ממזרח אביא זרעך וממערב אקבצך:<p dir="rtl">
<span dir="rtl" class="inlineHeader" id="b12_Isaiah, פרק מג, ו">ו</span>
אמר לצפון תני ולתימן אל תכלאי הביאי בני מרחוק ובנותי מקצה הארץ:<p dir="rtl">
<span dir="rtl" class="inlineHeader" id="b12_Isaiah, פרק מג, ז">ז</span>
כל הנקרא בשמי ולכבודי בראתיו יצרתיו אף עשיתיו:<p dir="rtl">
<span dir="rtl" class="inlineHeader" id="b12_Isaiah, פרק מג, ח">ח</span>
הוציא עם עור ועינים יש וחרשים ואזנים למו:<p dir="rtl">
<span dir="rtl" class="inlineHeader" id="b12_Isaiah, פרק מג, ט">ט</span>
כל הגוים נקבצו יחדו ויאספו לאמים מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת:<p dir="rtl">
<span dir="rtl" class="inlineHeader" id="b12_Isaiah, פרק מג, י">י</span>
אתם עדי נאם יהוה ועבדי אשר בחרתי למען תדעו ותאמינו לי ותבינו כי אני הוא לפני לא נוצר אל ואחרי לא יהיה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מג, יא">יא</span>
אנכי אנכי יהוה ואין מבלעדי מושיע:<p dir="rtl">
<span dir="rtl" class="inlineHeader" id="b12_Isaiah, פרק מג, יב">יב</span>
אנכי הגדתי והושעתי והשמעתי ואין בכם זר ואתם עדי נאם יהוה ואני אל:<p dir="rtl">
<span dir="rtl" class="inlineHeader" id="b12_Isaiah, פרק מג, יג">יג</span>
גם מיום אני הוא ואין מידי מציל אפעל ומי ישיבנה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מג, יד">יד</span>
כה אמר יהוה גאלכם קדוש ישראל למענכם שלחתי בבלה והורדתי בריחים כלם וכשדים באניות רנתם:<p dir="rtl">
<span dir="rtl" class="inlineHeader" id="b12_Isaiah, פרק מג, טו">טו</span>
אני יהוה קדושכם בורא ישראל מלככם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מג, טז">טז</span>
כה אמר יהוה הנותן בים דרך ובמים עזים נתיבה:<p dir="rtl">
<span dir="rtl" class="inlineHeader" id="b12_Isaiah, פרק מג, יז">יז</span>
המוציא רכב וסוס חיל ועזוז יחדו ישכבו בל יקומו דעכו כפשתה כבו:<p dir="rtl">
<span dir="rtl" class="inlineHeader" id="b12_Isaiah, פרק מג, יח">יח</span>
אל תזכרו ראשנות וקדמניות אל תתבננו:<p dir="rtl">
<span dir="rtl" class="inlineHeader" id="b12_Isaiah, פרק מג, יט">יט</span>
הנני עשה חדשה עתה תצמח הלוא תדעוה אף אשים במדבר דרך בישמון נהרות:<p dir="rtl">
<span dir="rtl" class="inlineHeader" id="b12_Isaiah, פרק מג, כ">כ</span>
תכבדני חית השדה תנים ובנות יענה כי נתתי במדבר מים נהרות בישימן להשקות עמי בחירי:<p dir="rtl">
<span dir="rtl" class="inlineHeader" id="b12_Isaiah, פרק מג, כא">כא</span>
עם זו יצרתי לי תהלתי יספרו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מג, כב">כב</span>
ולא אתי קראת יעקב כי יגעת בי ישראל:<p dir="rtl">
<span dir="rtl" class="inlineHeader" id="b12_Isaiah, פרק מג, כג">כג</span>
לא הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה:<p dir="rtl">
<span dir="rtl" class="inlineHeader" id="b12_Isaiah, פרק מג, כד">כד</span>
לא קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך:<p dir="rtl">
<span dir="rtl" class="inlineHeader" id="b12_Isaiah, פרק מג, כה">כה</span>
אנכי אנכי הוא מחה פשעיך למעני וחטאתיך לא אזכר:<p dir="rtl">
<span dir="rtl" class="inlineHeader" id="b12_Isaiah, פרק מג, כו">כו</span>
הזכירני נשפטה יחד ספר אתה למען תצדק:<p dir="rtl">
<span dir="rtl" class="inlineHeader" id="b12_Isaiah, פרק מג, כז">כז</span>
אביך הראשון חטא ומליציך פשעו בי:<p dir="rtl">
<span dir="rtl" class="inlineHeader" id="b12_Isaiah, פרק מג, כח">כח</span>
ואחלל שרי קדש ואתנה לחרם יעקב וישראל לגדופים: <B>(פ)</B><p dir="rtl">
<h3 dir="rtl" id="b12_Isaiah, פרק מד">פרק-מד</h3><p dir="rtl">
<span dir="rtl" class="inlineHeader" id="b12_Isaiah, פרק מד, א">א</span>
ועתה שמע יעקב עבדי וישראל בחרתי בו:<p dir="rtl">
<span dir="rtl" class="inlineHeader" id="b12_Isaiah, פרק מד, ב">ב</span>
כה אמר יהוה עשך ויצרך מבטן יעזרך אל תירא עבדי יעקב וישרון בחרתי בו:<p dir="rtl">
<span dir="rtl" class="inlineHeader" id="b12_Isaiah, פרק מד, ג">ג</span>
כי אצק מים על צמא ונזלים על יבשה אצק רוחי על זרעך וברכתי על צאצאיך:<p dir="rtl">
<span dir="rtl" class="inlineHeader" id="b12_Isaiah, פרק מד, ד">ד</span>
וצמחו בבין חציר כערבים על יבלי מים:<p dir="rtl">
<span dir="rtl" class="inlineHeader" id="b12_Isaiah, פרק מד, ה">ה</span>
זה יאמר ליהוה אני וזה יקרא בשם יעקב וזה יכתב ידו ליהוה ובשם ישראל יכנה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מד, ו">ו</span>
כה אמר יהוה מלך ישראל וגאלו יהוה צבאות אני ראשון ואני אחרון ומבלעדי אין אלהים:<p dir="rtl">
<span dir="rtl" class="inlineHeader" id="b12_Isaiah, פרק מד, ז">ז</span>
ומי כמוני יקרא ויגידה ויערכה לי משומי עם עולם ואתיות ואשר תבאנה יגידו למו:<p dir="rtl">
<span dir="rtl" class="inlineHeader" id="b12_Isaiah, פרק מד, ח">ח</span>
אל תפחדו ואל תרהו הלא מאז השמעתיך והגדתי ואתם עדי היש אלוה מבלעדי ואין צור בל ידעתי:<p dir="rtl">
<span dir="rtl" class="inlineHeader" id="b12_Isaiah, פרק מד, ט">ט</span>
יצרי פסל כלם תהו וחמודיהם בל יועילו ועדיהם המה בל יראו ובל ידעו למען יבשו:<p dir="rtl">
<span dir="rtl" class="inlineHeader" id="b12_Isaiah, פרק מד, י">י</span>
מי יצר אל ופסל נסך לבלתי הועיל:<p dir="rtl">
<span dir="rtl" class="inlineHeader" id="b12_Isaiah, פרק מד, יא">יא</span>
הן כל חבריו יבשו וחרשים המה מאדם יתקבצו כלם יעמדו יפחדו יבשו יחד:<p dir="rtl">
<span dir="rtl" class="inlineHeader" id="b12_Isaiah, פרק מד, יב">יב</span>
חרש ברזל מעצד ופעל בפחם ובמקבות יצרהו ויפעלהו בזרוע כחו גם רעב ואין כח לא שתה מים וייעף:<p dir="rtl">
<span dir="rtl" class="inlineHeader" id="b12_Isaiah, פרק מד, יג">יג</span>
חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית:<p dir="rtl">
<span dir="rtl" class="inlineHeader" id="b12_Isaiah, פרק מד, יד">יד</span>
לכרת לו ארזים ויקח תרזה ואלון ויאמץ לו בעצי יער נטע אר וגשם יגדל:<p dir="rtl">
<span dir="rtl" class="inlineHeader" id="b12_Isaiah, פרק מד, טו">טו</span>
והיה לאדם לבער ויקח מהם ויחם אף ישיק ואפה לחם אף יפעל אל וישתחו עשהו פסל ויסגד למו:<p dir="rtl">
<span dir="rtl" class="inlineHeader" id="b12_Isaiah, פרק מד, טז">טז</span>
חציו שרף במו אש על חציו בשר יאכל יצלה צלי וישבע אף יחם ויאמר האח חמותי ראיתי אור:<p dir="rtl">
<span dir="rtl" class="inlineHeader" id="b12_Isaiah, פרק מד, יז">יז</span>
ושאריתו לאל עשה לפסלו יסגוד לו וישתחו ויתפלל אליו ויאמר הצילני כי אלי אתה:<p dir="rtl">
<span dir="rtl" class="inlineHeader" id="b12_Isaiah, פרק מד, יח">יח</span>
לא ידעו ולא יבינו כי טח מראות עיניהם מהשכיל לבתם:<p dir="rtl">
<span dir="rtl" class="inlineHeader" id="b12_Isaiah, פרק מד, יט">יט</span>
ולא ישיב אל לבו ולא דעת ולא תבונה לאמר חציו שרפתי במו אש ואף אפיתי על גחליו לחם אצלה בשר ואכל ויתרו לתועבה אעשה לבול עץ אסגוד:<p dir="rtl">
<span dir="rtl" class="inlineHeader" id="b12_Isaiah, פרק מד, כ">כ</span>
רעה אפר לב הותל הטהו ולא יציל את נפשו ולא יאמר הלוא שקר בימיני: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מד, כא">כא</span>
זכר אלה יעקב וישראל כי עבדי אתה יצרתיך עבד לי אתה ישראל לא תנשני:<p dir="rtl">
<span dir="rtl" class="inlineHeader" id="b12_Isaiah, פרק מד, כב">כב</span>
מחיתי כעב פשעיך וכענן חטאותיך שובה אלי כי גאלתיך:<p dir="rtl">
<span dir="rtl" class="inlineHeader" id="b12_Isaiah, פרק מד, כג">כג</span>
רנו שמים כי עשה יהוה הריעו תחתיות ארץ פצחו הרים רנה יער וכל עץ בו כי גאל יהוה יעקב ובישראל יתפאר: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מד, כד">כד</span>
כה אמר יהוה גאלך ויצרך מבטן אנכי יהוה עשה כל נטה שמים לבדי רקע הארץ מי אתי<p dir="rtl">
<span dir="rtl" class="inlineHeader" id="b12_Isaiah, פרק מד, כה">כה</span>
מפר אתות בדים וקסמים יהולל משיב חכמים אחור ודעתם ישכל:<p dir="rtl">
<span dir="rtl" class="inlineHeader" id="b12_Isaiah, פרק מד, כו">כו</span>
מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם:<p dir="rtl">
<span dir="rtl" class="inlineHeader" id="b12_Isaiah, פרק מד, כז">כז</span>
האמר לצולה חרבי ונהרתיך אוביש:<p dir="rtl">
<span dir="rtl" class="inlineHeader" id="b12_Isaiah, פרק מד, כח">כח</span>
האמר לכורש רעי וכל חפצי ישלם ולאמר לירושלם תבנה והיכל תוסד: <B>(פ)</B><p dir="rtl">
<h3 dir="rtl" id="b12_Isaiah, פרק מה">פרק-מה</h3><p dir="rtl">
<span dir="rtl" class="inlineHeader" id="b12_Isaiah, פרק מה, א">א</span>
כה אמר יהוה למשיחו לכורש אשר החזקתי בימינו לרד לפניו גוים ומתני מלכים אפתח לפתח לפניו דלתים ושערים לא יסגרו:<p dir="rtl">
<span dir="rtl" class="inlineHeader" id="b12_Isaiah, פרק מה, ב">ב</span>
אני לפניך אלך והדורים אושר דלתות נחושה אשבר ובריחי ברזל אגדע:<p dir="rtl">
<span dir="rtl" class="inlineHeader" id="b12_Isaiah, פרק מה, ג">ג</span>
ונתתי לך אוצרות חשך ומטמני מסתרים למען תדע כי אני יהוה הקורא בשמך אלהי ישראל:<p dir="rtl">
<span dir="rtl" class="inlineHeader" id="b12_Isaiah, פרק מה, ד">ד</span>
למען עבדי יעקב וישראל בחירי ואקרא לך בשמך אכנך ולא ידעתני:<p dir="rtl">
<span dir="rtl" class="inlineHeader" id="b12_Isaiah, פרק מה, ה">ה</span>
אני יהוה ואין עוד זולתי אין אלהים אאזרך ולא ידעתני:<p dir="rtl">
<span dir="rtl" class="inlineHeader" id="b12_Isaiah, פרק מה, ו">ו</span>
למען ידעו ממזרח שמש וממערבה כי אפס בלעדי אני יהוה ואין עוד:<p dir="rtl">
<span dir="rtl" class="inlineHeader" id="b12_Isaiah, פרק מה, ז">ז</span>
יוצר אור ובורא חשך עשה שלום ובורא רע אני יהוה עשה כל אלה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מה, ח">ח</span>
הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד אני יהוה בראתיו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מה, ט">ט</span>
הוי רב את יצרו חרש את חרשי אדמה היאמר חמר ליצרו מה תעשה ופעלך אין ידים לו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מה, י">י</span>
הוי אמר לאב מה תוליד ולאשה מה תחילין: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מה, יא">יא</span>
כה אמר יהוה קדוש ישראל ויצרו האתיות שאלוני על בני ועל פעל ידי תצוני:<p dir="rtl">
<span dir="rtl" class="inlineHeader" id="b12_Isaiah, פרק מה, יב">יב</span>
אנכי עשיתי ארץ ואדם עליה בראתי אני ידי נטו שמים וכל צבאם צויתי:<p dir="rtl">
<span dir="rtl" class="inlineHeader" id="b12_Isaiah, פרק מה, יג">יג</span>
אנכי העירתהו בצדק וכל דרכיו אישר הוא יבנה עירי וגלותי ישלח לא במחיר ולא בשחד אמר יהוה צבאות: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מה, יד">יד</span>
כה אמר יהוה יגיע מצרים וסחר כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים:<p dir="rtl">
<span dir="rtl" class="inlineHeader" id="b12_Isaiah, פרק מה, טו">טו</span>
אכן אתה אל מסתתר אלהי ישראל מושיע:<p dir="rtl">
<span dir="rtl" class="inlineHeader" id="b12_Isaiah, פרק מה, טז">טז</span>
בושו וגם נכלמו כלם יחדו הלכו בכלמה חרשי צירים:<p dir="rtl">
<span dir="rtl" class="inlineHeader" id="b12_Isaiah, פרק מה, יז">יז</span>
ישראל נושע ביהוה תשועת עולמים לא תבשו ולא תכלמו עד עולמי עד: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מה, יח">יח</span>
כי כה אמר יהוה בורא השמים הוא האלהים יצר הארץ ועשה הוא כוננה לא תהו בראה לשבת יצרה אני יהוה ואין עוד:<p dir="rtl">
<span dir="rtl" class="inlineHeader" id="b12_Isaiah, פרק מה, יט">יט</span>
לא בסתר דברתי במקום ארץ חשך לא אמרתי לזרע יעקב תהו בקשוני אני יהוה דבר צדק מגיד מישרים:<p dir="rtl">
<span dir="rtl" class="inlineHeader" id="b12_Isaiah, פרק מה, כ">כ</span>
הקבצו ובאו התנגשו יחדו פליטי הגוים לא ידעו הנשאים את עץ פסלם ומתפללים אל אל לא יושיע:<p dir="rtl">
<span dir="rtl" class="inlineHeader" id="b12_Isaiah, פרק מה, כא">כא</span>
הגידו והגישו אף יועצו יחדו מי השמיע זאת מקדם מאז הגידה הלוא אני יהוה ואין עוד אלהים מבלעדי אל צדיק ומושיע אין זולתי:<p dir="rtl">
<span dir="rtl" class="inlineHeader" id="b12_Isaiah, פרק מה, כב">כב</span>
פנו אלי והושעו כל אפסי ארץ כי אני אל ואין עוד:<p dir="rtl">
<span dir="rtl" class="inlineHeader" id="b12_Isaiah, פרק מה, כג">כג</span>
בי נשבעתי יצא מפי צדקה דבר ולא ישוב כי לי תכרע כל ברך תשבע כל לשון:<p dir="rtl">
<span dir="rtl" class="inlineHeader" id="b12_Isaiah, פרק מה, כד">כד</span>
אך ביהוה לי אמר צדקות ועז עדיו יבוא ויבשו כל הנחרים בו:<p dir="rtl">
<span dir="rtl" class="inlineHeader" id="b12_Isaiah, פרק מה, כה">כה</span>
ביהוה יצדקו ויתהללו כל זרע ישראל:<p dir="rtl">
<h3 dir="rtl" id="b12_Isaiah, פרק מו">פרק-מו</h3><p dir="rtl">
<span dir="rtl" class="inlineHeader" id="b12_Isaiah, פרק מו, א">א</span>
כרע בל קרס נבו היו עצביהם לחיה ולבהמה נשאתיכם עמוסות משא לעיפה:<p dir="rtl">
<span dir="rtl" class="inlineHeader" id="b12_Isaiah, פרק מו, ב">ב</span>
קרסו כרעו יחדו לא יכלו מלט משא ונפשם בשבי הלכה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מו, ג">ג</span>
שמעו אלי בית יעקב וכל שארית בית ישראל העמסים מני בטן הנשאים מני רחם:<p dir="rtl">
<span dir="rtl" class="inlineHeader" id="b12_Isaiah, פרק מו, ד">ד</span>
ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מו, ה">ה</span>
למי תדמיוני ותשוו ותמשלוני ונדמה:<p dir="rtl">
<span dir="rtl" class="inlineHeader" id="b12_Isaiah, פרק מו, ו">ו</span>
הזלים זהב מכיס וכסף בקנה ישקלו ישכרו צורף ויעשהו אל יסגדו אף ישתחוו:<p dir="rtl">
<span dir="rtl" class="inlineHeader" id="b12_Isaiah, פרק מו, ז">ז</span>
ישאהו על כתף יסבלהו ויניחהו תחתיו ויעמד ממקומו לא ימיש אף יצעק אליו ולא יענה מצרתו לא יושיענו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מו, ח">ח</span>
זכרו זאת והתאששו השיבו פושעים על לב:<p dir="rtl">
<span dir="rtl" class="inlineHeader" id="b12_Isaiah, פרק מו, ט">ט</span>
זכרו ראשנות מעולם כי אנכי אל ואין עוד אלהים ואפס כמוני:<p dir="rtl">
<span dir="rtl" class="inlineHeader" id="b12_Isaiah, פרק מו, י">י</span>
מגיד מראשית אחרית ומקדם אשר לא נעשו אמר עצתי תקום וכל חפצי אעשה:<p dir="rtl">
<span dir="rtl" class="inlineHeader" id="b12_Isaiah, פרק מו, יא">יא</span>
קרא ממזרח עיט מארץ מרחק איש עצתו אף דברתי אף אביאנה יצרתי אף אעשנה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מו, יב">יב</span>
שמעו אלי אבירי לב הרחוקים מצדקה:<p dir="rtl">
<span dir="rtl" class="inlineHeader" id="b12_Isaiah, פרק מו, יג">יג</span>
קרבתי צדקתי לא תרחק ותשועתי לא תאחר ונתתי בציון תשועה לישראל תפארתי: <B>(ס)</B><p dir="rtl">
<h3 dir="rtl" id="b12_Isaiah, פרק מז">פרק-מז</h3><p dir="rtl">
<span dir="rtl" class="inlineHeader" id="b12_Isaiah, פרק מז, א">א</span>
רדי ושבי על עפר בתולת בת בבל שבי לארץ אין כסא בת כשדים כי לא תוסיפי יקראו לך רכה וענגה:<p dir="rtl">
<span dir="rtl" class="inlineHeader" id="b12_Isaiah, פרק מז, ב">ב</span>
קחי רחים וטחני קמח גלי צמתך חשפי שבל גלי שוק עברי נהרות:<p dir="rtl">
<span dir="rtl" class="inlineHeader" id="b12_Isaiah, פרק מז, ג">ג</span>
תגל ערותך גם תראה חרפתך נקם אקח ולא אפגע אדם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מז, ד">ד</span>
גאלנו יהוה צבאות שמו קדוש ישראל:<p dir="rtl">
<span dir="rtl" class="inlineHeader" id="b12_Isaiah, פרק מז, ה">ה</span>
שבי דומם ובאי בחשך בת כשדים כי לא תוסיפי יקראו לך גברת ממלכות:<p dir="rtl">
<span dir="rtl" class="inlineHeader" id="b12_Isaiah, פרק מז, ו">ו</span>
קצפתי על עמי חללתי נחלתי ואתנם בידך לא שמת להם רחמים על זקן הכבדת עלך מאד:<p dir="rtl">
<span dir="rtl" class="inlineHeader" id="b12_Isaiah, פרק מז, ז">ז</span>
ותאמרי לעולם אהיה גברת עד לא שמת אלה על לבך לא זכרת אחריתה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מז, ח">ח</span>
ועתה שמעי זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול:<p dir="rtl">
<span dir="rtl" class="inlineHeader" id="b12_Isaiah, פרק מז, ט">ט</span>
ותבאנה לך שתי אלה רגע ביום אחד שכול ואלמן כתמם באו עליך ברב כשפיך בעצמת חבריך מאד:<p dir="rtl">
<span dir="rtl" class="inlineHeader" id="b12_Isaiah, פרק מז, י">י</span>
ותבטחי ברעתך אמרת אין ראני חכמתך ודעתך היא שובבתך ותאמרי בלבך אני ואפסי עוד:<p dir="rtl">
<span dir="rtl" class="inlineHeader" id="b12_Isaiah, פרק מז, יא">יא</span>
ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שואה לא תדעי:<p dir="rtl">
<span dir="rtl" class="inlineHeader" id="b12_Isaiah, פרק מז, יב">יב</span>
עמדי נא בחבריך וברב כשפיך באשר יגעת מנעוריך אולי תוכלי הועיל אולי תערוצי:<p dir="rtl">
<span dir="rtl" class="inlineHeader" id="b12_Isaiah, פרק מז, יג">יג</span>
נלאית ברב עצתיך יעמדו נא ויושיעך הברו שמים החזים בכוכבים מודיעם לחדשים מאשר יבאו עליך:<p dir="rtl">
<span dir="rtl" class="inlineHeader" id="b12_Isaiah, פרק מז, יד">יד</span>
הנה היו כקש אש שרפתם לא יצילו את נפשם מיד להבה אין גחלת לחמם אור לשבת נגדו:<p dir="rtl">
<span dir="rtl" class="inlineHeader" id="b12_Isaiah, פרק מז, טו">טו</span>
כן היו לך אשר יגעת סחריך מנעוריך איש לעברו תעו אין מושיעך: <B>(ס)</B><p dir="rtl">
<h3 dir="rtl" id="b12_Isaiah, פרק מח">פרק-מח</h3><p dir="rtl">
<span dir="rtl" class="inlineHeader" id="b12_Isaiah, פרק מח, א">א</span>
שמעו זאת בית יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו לא באמת ולא בצדקה:<p dir="rtl">
<span dir="rtl" class="inlineHeader" id="b12_Isaiah, פרק מח, ב">ב</span>
כי מעיר הקדש נקראו ועל אלהי ישראל נסמכו יהוה צבאות שמו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מח, ג">ג</span>
הראשנות מאז הגדתי ומפי יצאו ואשמיעם פתאם עשיתי ותבאנה:<p dir="rtl">
<span dir="rtl" class="inlineHeader" id="b12_Isaiah, פרק מח, ד">ד</span>
מדעתי כי קשה אתה וגיד ברזל ערפך ומצחך נחושה:<p dir="rtl">
<span dir="rtl" class="inlineHeader" id="b12_Isaiah, פרק מח, ה">ה</span>
ואגיד לך מאז בטרם תבוא השמעתיך פן תאמר עצבי עשם ופסלי ונסכי צום:<p dir="rtl">
<span dir="rtl" class="inlineHeader" id="b12_Isaiah, פרק מח, ו">ו</span>
שמעת חזה כלה ואתם הלוא תגידו השמעתיך חדשות מעתה ונצרות ולא ידעתם:<p dir="rtl">
<span dir="rtl" class="inlineHeader" id="b12_Isaiah, פרק מח, ז">ז</span>
עתה נבראו ולא מאז ולפני יום ולא שמעתם פן תאמר הנה ידעתין:<p dir="rtl">
<span dir="rtl" class="inlineHeader" id="b12_Isaiah, פרק מח, ח">ח</span>
גם לא שמעת גם לא ידעת גם מאז לא פתחה אזנך כי ידעתי בגוד תבגוד ופשע מבטן קרא לך:<p dir="rtl">
<span dir="rtl" class="inlineHeader" id="b12_Isaiah, פרק מח, ט">ט</span>
למען שמי אאריך אפי ותהלתי אחטם לך לבלתי הכריתך:<p dir="rtl">
<span dir="rtl" class="inlineHeader" id="b12_Isaiah, פרק מח, י">י</span>
הנה צרפתיך ולא בכסף בחרתיך בכור עני:<p dir="rtl">
<span dir="rtl" class="inlineHeader" id="b12_Isaiah, פרק מח, יא">יא</span>
למעני למעני אעשה כי איך יחל וכבודי לאחר לא אתן: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מח, יב">יב</span>
שמע אלי יעקב וישראל מקראי אני הוא אני ראשון אף אני אחרון:<p dir="rtl">
<span dir="rtl" class="inlineHeader" id="b12_Isaiah, פרק מח, יג">יג</span>
אף ידי יסדה ארץ וימיני טפחה שמים קרא אני אליהם יעמדו יחדו:<p dir="rtl">
<span dir="rtl" class="inlineHeader" id="b12_Isaiah, פרק מח, יד">יד</span>
הקבצו כלכם ושמעו מי בהם הגיד את אלה יהוה אהבו יעשה חפצו בבבל וזרעו כשדים:<p dir="rtl">
<span dir="rtl" class="inlineHeader" id="b12_Isaiah, פרק מח, טו">טו</span>
אני אני דברתי אף קראתיו הביאתיו והצליח דרכו:<p dir="rtl">
<span dir="rtl" class="inlineHeader" id="b12_Isaiah, פרק מח, טז">טז</span>
קרבו אלי שמעו זאת לא מראש בסתר דברתי מעת היותה שם אני ועתה אדני יהוה שלחני ורוחו: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מח, יז">יז</span>
כה אמר יהוה גאלך קדוש ישראל אני יהוה אלהיך מלמדך להועיל מדריכך בדרך תלך:<p dir="rtl">
<span dir="rtl" class="inlineHeader" id="b12_Isaiah, פרק מח, יח">יח</span>
לוא הקשבת למצותי ויהי כנהר שלומך וצדקתך כגלי הים:<p dir="rtl">
<span dir="rtl" class="inlineHeader" id="b12_Isaiah, פרק מח, יט">יט</span>
ויהי כחול זרעך וצאצאי מעיך כמעתיו לא יכרת ולא ישמד שמו מלפני: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מח, כ">כ</span>
צאו מבבל ברחו מכשדים בקול רנה הגידו השמיעו זאת הוציאוה עד קצה הארץ אמרו גאל יהוה עבדו יעקב:<p dir="rtl">
<span dir="rtl" class="inlineHeader" id="b12_Isaiah, פרק מח, כא">כא</span>
ולא צמאו בחרבות הוליכם מים מצור הזיל למו ויבקע צור ויזבו מים:<p dir="rtl">
<span dir="rtl" class="inlineHeader" id="b12_Isaiah, פרק מח, כב">כב</span>
אין שלום אמר יהוה לרשעים: <B>(פ)</B><p dir="rtl">
<h3 dir="rtl" id="b12_Isaiah, פרק מט">פרק-מט</h3><p dir="rtl">
<span dir="rtl" class="inlineHeader" id="b12_Isaiah, פרק מט, א">א</span>
שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי:<p dir="rtl">
<span dir="rtl" class="inlineHeader" id="b12_Isaiah, פרק מט, ב">ב</span>
וישם פי כחרב חדה בצל ידו החביאני וישימני לחץ ברור באשפתו הסתירני:<p dir="rtl">
<span dir="rtl" class="inlineHeader" id="b12_Isaiah, פרק מט, ג">ג</span>
ויאמר לי עבדי אתה ישראל אשר בך אתפאר:<p dir="rtl">
<span dir="rtl" class="inlineHeader" id="b12_Isaiah, פרק מט, ד">ד</span>
ואני אמרתי לריק יגעתי לתהו והבל כחי כליתי אכן משפטי את יהוה ופעלתי את אלהי: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, ה">ה</span>
ועתה אמר יהוה יצרי מבטן לעבד לו לשובב יעקב אליו וישראל לא יאסף ואכבד בעיני יהוה ואלהי היה עזי:<p dir="rtl">
<span dir="rtl" class="inlineHeader" id="b12_Isaiah, פרק מט, ו">ו</span>
ויאמר נקל מהיותך לי עבד להקים את שבטי יעקב ונצירי ישראל להשיב ונתתיך לאור גוים להיות ישועתי עד קצה הארץ: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, ז">ז</span>
כה אמר יהוה גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו למען יהוה אשר נאמן קדש ישראל ויבחרך: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, ח">ח</span>
כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות:<p dir="rtl">
<span dir="rtl" class="inlineHeader" id="b12_Isaiah, פרק מט, ט">ט</span>
לאמר לאסורים צאו לאשר בחשך הגלו על דרכים ירעו ובכל שפיים מרעיתם:<p dir="rtl">
<span dir="rtl" class="inlineHeader" id="b12_Isaiah, פרק מט, י">י</span>
לא ירעבו ולא יצמאו ולא יכם שרב ושמש כי מרחמם ינהגם ועל מבועי מים ינהלם:<p dir="rtl">
<span dir="rtl" class="inlineHeader" id="b12_Isaiah, פרק מט, יא">יא</span>
ושמתי כל הרי לדרך ומסלתי ירמון:<p dir="rtl">
<span dir="rtl" class="inlineHeader" id="b12_Isaiah, פרק מט, יב">יב</span>
הנה אלה מרחוק יבאו והנה אלה מצפון ומים ואלה מארץ סינים:<p dir="rtl">
<span dir="rtl" class="inlineHeader" id="b12_Isaiah, פרק מט, יג">יג</span>
רנו שמים וגילי ארץ יפצחו הרים רנה כי נחם יהוה עמו ועניו ירחם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, יד">יד</span>
ותאמר ציון עזבני יהוה ואדני שכחני:<p dir="rtl">
<span dir="rtl" class="inlineHeader" id="b12_Isaiah, פרק מט, טו">טו</span>
התשכח אשה עולה מרחם בן בטנה גם אלה תשכחנה ואנכי לא אשכחך:<p dir="rtl">
<span dir="rtl" class="inlineHeader" id="b12_Isaiah, פרק מט, טז">טז</span>
הן על כפים חקתיך חומתיך נגדי תמיד:<p dir="rtl">
<span dir="rtl" class="inlineHeader" id="b12_Isaiah, פרק מט, יז">יז</span>
מהרו בניך מהרסיך ומחרביך ממך יצאו:<p dir="rtl">
<span dir="rtl" class="inlineHeader" id="b12_Isaiah, פרק מט, יח">יח</span>
שאי סביב עיניך וראי כלם נקבצו באו לך חי אני נאם יהוה כי כלם כעדי תלבשי ותקשרים ככלה:<p dir="rtl">
<span dir="rtl" class="inlineHeader" id="b12_Isaiah, פרק מט, יט">יט</span>
כי חרבתיך ושממתיך וארץ הרסתיך כי עתה תצרי מיושב ורחקו מבלעיך:<p dir="rtl">
<span dir="rtl" class="inlineHeader" id="b12_Isaiah, פרק מט, כ">כ</span>
עוד יאמרו באזניך בני שכליך צר לי המקום גשה לי ואשבה:<p dir="rtl">
<span dir="rtl" class="inlineHeader" id="b12_Isaiah, פרק מט, כא">כא</span>
ואמרת בלבבך מי ילד לי את אלה ואני שכולה וגלמודה גלה וסורה ואלה מי גדל הן אני נשארתי לבדי אלה איפה הם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק מט, כב">כב</span>
כה אמר אדני יהוה הנה אשא אל גוים ידי ואל עמים ארים נסי והביאו בניך בחצן ובנתיך על כתף תנשאנה:<p dir="rtl">
<span dir="rtl" class="inlineHeader" id="b12_Isaiah, פרק מט, כג">כג</span>
והיו מלכים אמניך ושרותיהם מיניקתיך אפים ארץ ישתחוו לך ועפר רגליך ילחכו וידעת כי אני יהוה אשר לא יבשו קוי: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, כד">כד</span>
היקח מגבור מלקוח ואם שבי צדיק ימלט: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק מט, כה">כה</span>
כי כה אמר יהוה גם שבי גבור יקח ומלקוח עריץ ימלט ואת יריבך אנכי אריב ואת בניך אנכי אושיע:<p dir="rtl">
<span dir="rtl" class="inlineHeader" id="b12_Isaiah, פרק מט, כו">כו</span>
והאכלתי את מוניך את בשרם וכעסיס דמם ישכרון וידעו כל בשר כי אני יהוה מושיעך וגאלך אביר יעקב: <B>(ס)</B><p dir="rtl">
<h3 dir="rtl" id="b12_Isaiah, פרק נ">פרק-נ</h3><p dir="rtl">
<span dir="rtl" class="inlineHeader" id="b12_Isaiah, פרק נ, א">א</span>
כה אמר יהוה אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם:<p dir="rtl">
<span dir="rtl" class="inlineHeader" id="b12_Isaiah, פרק נ, ב">ב</span>
מדוע באתי ואין איש קראתי ואין עונה הקצור קצרה ידי מפדות ואם אין בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא:<p dir="rtl">
<span dir="rtl" class="inlineHeader" id="b12_Isaiah, פרק נ, ג">ג</span>
אלביש שמים קדרות ושק אשים כסותם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק נ, ד">ד</span>
אדני יהוה נתן לי לשון למודים לדעת לעות את יעף דבר יעיר בבקר בבקר יעיר לי אזן לשמע כלמודים:<p dir="rtl">
<span dir="rtl" class="inlineHeader" id="b12_Isaiah, פרק נ, ה">ה</span>
אדני יהוה פתח לי אזן ואנכי לא מריתי אחור לא נסוגתי:<p dir="rtl">
<span dir="rtl" class="inlineHeader" id="b12_Isaiah, פרק נ, ו">ו</span>
גוי נתתי למכים ולחיי למרטים פני לא הסתרתי מכלמות ורק:<p dir="rtl">
<span dir="rtl" class="inlineHeader" id="b12_Isaiah, פרק נ, ז">ז</span>
ואדני יהוה יעזר לי על כן לא נכלמתי על כן שמתי פני כחלמיש ואדע כי לא אבוש:<p dir="rtl">
<span dir="rtl" class="inlineHeader" id="b12_Isaiah, פרק נ, ח">ח</span>
קרוב מצדיקי מי יריב אתי נעמדה יחד מי בעל משפטי יגש אלי:<p dir="rtl">
<span dir="rtl" class="inlineHeader" id="b12_Isaiah, פרק נ, ט">ט</span>
הן אדני יהוה יעזר לי מי הוא ירשיעני הן כלם כבגד יבלו עש יאכלם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נ, י">י</span>
מי בכם ירא יהוה שמע בקול עבדו אשר הלך חשכים ואין נגה לו יבטח בשם יהוה וישען באלהיו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נ, יא">יא</span>
הן כלכם קדחי אש מאזרי זיקות לכו באור אשכם ובזיקות בערתם מידי היתה זאת לכם למעצבה תשכבון: <B>(ס)</B><p dir="rtl">
<h3 dir="rtl" id="b12_Isaiah, פרק נא">פרק-נא</h3><p dir="rtl">
<span dir="rtl" class="inlineHeader" id="b12_Isaiah, פרק נא, א">א</span>
שמעו אלי רדפי צדק מבקשי יהוה הביטו אל צור חצבתם ואל מקבת בור נקרתם:<p dir="rtl">
<span dir="rtl" class="inlineHeader" id="b12_Isaiah, פרק נא, ב">ב</span>
הביטו אל אברהם אביכם ואל שרה תחוללכם כי אחד קראתיו ואברכהו וארבהו:<p dir="rtl">
<span dir="rtl" class="inlineHeader" id="b12_Isaiah, פרק נא, ג">ג</span>
כי נחם יהוה ציון נחם כל חרבתיה וישם מדברה כעדן וערבתה כגן יהוה ששון ושמחה ימצא בה תודה וקול זמרה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נא, ד">ד</span>
הקשיבו אלי עמי ולאומי אלי האזינו כי תורה מאתי תצא ומשפטי לאור עמים ארגיע:<p dir="rtl">
<span dir="rtl" class="inlineHeader" id="b12_Isaiah, פרק נא, ה">ה</span>
קרוב צדקי יצא ישעי וזרעי עמים ישפטו אלי איים יקוו ואל זרעי ייחלון:<p dir="rtl">
<span dir="rtl" class="inlineHeader" id="b12_Isaiah, פרק נא, ו">ו</span>
שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה וישביה כמו כן ימותון וישועתי לעולם תהיה וצדקתי לא תחת: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק נא, ז">ז</span>
שמעו אלי ידעי צדק עם תורתי בלבם אל תיראו חרפת אנוש ומגדפתם אל תחתו:<p dir="rtl">
<span dir="rtl" class="inlineHeader" id="b12_Isaiah, פרק נא, ח">ח</span>
כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נא, ט">ט</span>
עורי עורי לבשי עז זרוע יהוה עורי כימי קדם דרות עולמים הלוא את היא המחצבת רהב מחוללת תנין:<p dir="rtl">
<span dir="rtl" class="inlineHeader" id="b12_Isaiah, פרק נא, י">י</span>
הלוא את היא המחרבת ים מי תהום רבה השמה מעמקי ים דרך לעבר גאולים:<p dir="rtl">
<span dir="rtl" class="inlineHeader" id="b12_Isaiah, פרק נא, יא">יא</span>
ופדויי יהוה ישובון ובאו ציון ברנה ושמחת עולם על ראשם ששון ושמחה ישיגון נסו יגון ואנחה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נא, יב">יב</span>
אנכי אנכי הוא מנחמכם מי את ותיראי מאנוש ימות ומבן אדם חציר ינתן:<p dir="rtl">
<span dir="rtl" class="inlineHeader" id="b12_Isaiah, פרק נא, יג">יג</span>
ותשכח יהוה עשך נוטה שמים ויסד ארץ ותפחד תמיד כל היום מפני חמת המציק כאשר כונן להשחית ואיה חמת המציק:<p dir="rtl">
<span dir="rtl" class="inlineHeader" id="b12_Isaiah, פרק נא, יד">יד</span>
מהר צעה להפתח ולא ימות לשחת ולא יחסר לחמו:<p dir="rtl">
<span dir="rtl" class="inlineHeader" id="b12_Isaiah, פרק נא, טו">טו</span>
ואנכי יהוה אלהיך רגע הים ויהמו גליו יהוה צבאות שמו:<p dir="rtl">
<span dir="rtl" class="inlineHeader" id="b12_Isaiah, פרק נא, טז">טז</span>
ואשים דברי בפיך ובצל ידי כסיתיך לנטע שמים וליסד ארץ ולאמר לציון עמי אתה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נא, יז">יז</span>
התעוררי התעוררי קומי ירושלם אשר שתית מיד יהוה את כוס חמתו את קבעת כוס התרעלה שתית מצית:<p dir="rtl">
<span dir="rtl" class="inlineHeader" id="b12_Isaiah, פרק נא, יח">יח</span>
אין מנהל לה מכל בנים ילדה ואין מחזיק בידה מכל בנים גדלה:<p dir="rtl">
<span dir="rtl" class="inlineHeader" id="b12_Isaiah, פרק נא, יט">יט</span>
שתים הנה קראתיך מי ינוד לך השד והשבר והרעב והחרב מי אנחמך:<p dir="rtl">
<span dir="rtl" class="inlineHeader" id="b12_Isaiah, פרק נא, כ">כ</span>
בניך עלפו שכבו בראש כל חוצות כתוא מכמר המלאים חמת יהוה גערת אלהיך:<p dir="rtl">
<span dir="rtl" class="inlineHeader" id="b12_Isaiah, פרק נא, כא">כא</span>
לכן שמעי נא זאת עניה ושכרת ולא מיין: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק נא, כב">כב</span>
כה אמר אדניך יהוה ואלהיך יריב עמו הנה לקחתי מידך את כוס התרעלה את קבעת כוס חמתי לא תוסיפי לשתותה עוד:<p dir="rtl">
<span dir="rtl" class="inlineHeader" id="b12_Isaiah, פרק נא, כג">כג</span>
ושמתיה ביד מוגיך אשר אמרו לנפשך שחי ונעברה ותשימי כארץ גוך וכחוץ לעברים: <B>(פ)</B><p dir="rtl">
<h3 dir="rtl" id="b12_Isaiah, פרק נב">פרק-נב</h3><p dir="rtl">
<span dir="rtl" class="inlineHeader" id="b12_Isaiah, פרק נב, א">א</span>
עורי עורי לבשי עזך ציון לבשי בגדי תפארתך ירושלם עיר הקדש כי לא יוסיף יבא בך עוד ערל וטמא:<p dir="rtl">
<span dir="rtl" class="inlineHeader" id="b12_Isaiah, פרק נב, ב">ב</span>
התנערי מעפר קומי שבי ירושלם התפתחו מוסרי צוארך שביה בת ציון: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נב, ג">ג</span>
כי כה אמר יהוה חנם נמכרתם ולא בכסף תגאלו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נב, ד">ד</span>
כי כה אמר אדני יהוה מצרים ירד עמי בראשנה לגור שם ואשור באפס עשקו:<p dir="rtl">
<span dir="rtl" class="inlineHeader" id="b12_Isaiah, פרק נב, ה">ה</span>
ועתה מי לי פה נאם יהוה כי לקח עמי חנם משלו יהילילו נאם יהוה ותמיד כל היום שמי מנאץ:<p dir="rtl">
<span dir="rtl" class="inlineHeader" id="b12_Isaiah, פרק נב, ו">ו</span>
לכן ידע עמי שמי לכן ביום ההוא כי אני הוא המדבר הנני: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נב, ז">ז</span>
מה נאוו על ההרים רגלי מבשר משמיע שלום מבשר טוב משמיע ישועה אמר לציון מלך אלהיך:<p dir="rtl">
<span dir="rtl" class="inlineHeader" id="b12_Isaiah, פרק נב, ח">ח</span>
קול צפיך נשאו קול יחדו ירננו כי עין בעין יראו בשוב יהוה ציון:<p dir="rtl">
<span dir="rtl" class="inlineHeader" id="b12_Isaiah, פרק נב, ט">ט</span>
פצחו רננו יחדו חרבות ירושלם כי נחם יהוה עמו גאל ירושלם:<p dir="rtl">
<span dir="rtl" class="inlineHeader" id="b12_Isaiah, פרק נב, י">י</span>
חשף יהוה את זרוע קדשו לעיני כל הגוים וראו כל אפסי ארץ את ישועת אלהינו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נב, יא">יא</span>
סורו סורו צאו משם טמא אל תגעו צאו מתוכה הברו נשאי כלי יהוה:<p dir="rtl">
<span dir="rtl" class="inlineHeader" id="b12_Isaiah, פרק נב, יב">יב</span>
כי לא בחפזון תצאו ובמנוסה לא תלכון כי הלך לפניכם יהוה ומאספכם אלהי ישראל: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נב, יג">יג</span>
הנה ישכיל עבדי ירום ונשא וגבה מאד:<p dir="rtl">
<span dir="rtl" class="inlineHeader" id="b12_Isaiah, פרק נב, יד">יד</span>
כאשר שממו עליך רבים כן משחת מאיש מראהו ותארו מבני אדם:<p dir="rtl">
<span dir="rtl" class="inlineHeader" id="b12_Isaiah, פרק נב, טו">טו</span>
כן יזה גוים רבים עליו יקפצו מלכים פיהם כי אשר לא ספר להם ראו ואשר לא שמעו התבוננו: <B>(ס)</B><p dir="rtl">
<h3 dir="rtl" id="b12_Isaiah, פרק נג">פרק-נג</h3><p dir="rtl">
<span dir="rtl" class="inlineHeader" id="b12_Isaiah, פרק נג, א">א</span>
מי האמין לשמעתנו וזרוע יהוה על מי נגלתה:<p dir="rtl">
<span dir="rtl" class="inlineHeader" id="b12_Isaiah, פרק נג, ב">ב</span>
ויעל כיונק לפניו וכשרש מארץ ציה לא תאר לו ולא הדר ונראהו ולא מראה ונחמדהו:<p dir="rtl">
<span dir="rtl" class="inlineHeader" id="b12_Isaiah, פרק נג, ג">ג</span>
נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו:<p dir="rtl">
<span dir="rtl" class="inlineHeader" id="b12_Isaiah, פרק נג, ד">ד</span>
אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה:<p dir="rtl">
<span dir="rtl" class="inlineHeader" id="b12_Isaiah, פרק נג, ה">ה</span>
והוא מחלל מפשענו מדכא מעונתינו מוסר שלומנו עליו ובחברתו נרפא לנו:<p dir="rtl">
<span dir="rtl" class="inlineHeader" id="b12_Isaiah, פרק נג, ו">ו</span>
כלנו כצאן תעינו איש לדרכו פנינו ויהוה הפגיע בו את עון כלנו:<p dir="rtl">
<span dir="rtl" class="inlineHeader" id="b12_Isaiah, פרק נג, ז">ז</span>
נגש והוא נענה ולא יפתח פיו כשה לטבח יובל וכרחל לפני גזזיה נאלמה ולא יפתח פיו:<p dir="rtl">
<span dir="rtl" class="inlineHeader" id="b12_Isaiah, פרק נג, ח">ח</span>
מעצר וממשפט לקח ואת דורו מי ישוחח כי נגזר מארץ חיים מפשע עמי נגע למו:<p dir="rtl">
<span dir="rtl" class="inlineHeader" id="b12_Isaiah, פרק נג, ט">ט</span>
ויתן את רשעים קברו ואת עשיר במתיו על לא חמס עשה ולא מרמה בפיו:<p dir="rtl">
<span dir="rtl" class="inlineHeader" id="b12_Isaiah, פרק נג, י">י</span>
ויהוה חפץ דכאו החלי אם תשים אשם נפשו יראה זרע יאריך ימים וחפץ יהוה בידו יצלח:<p dir="rtl">
<span dir="rtl" class="inlineHeader" id="b12_Isaiah, פרק נג, יא">יא</span>
מעמל נפשו יראה ישבע בדעתו יצדיק צדיק עבדי לרבים ועונתם הוא יסבל:<p dir="rtl">
<span dir="rtl" class="inlineHeader" id="b12_Isaiah, פרק נג, יב">יב</span>
לכן אחלק לו ברבים ואת עצומים יחלק שלל תחת אשר הערה למות נפשו ואת פשעים נמנה והוא חטא רבים נשא ולפשעים יפגיע: <B>(פ)</B><p dir="rtl">
<h3 dir="rtl" id="b12_Isaiah, פרק נד">פרק-נד</h3><p dir="rtl">
<span dir="rtl" class="inlineHeader" id="b12_Isaiah, פרק נד, א">א</span>
רני עקרה לא ילדה פצחי רנה וצהלי לא חלה כי רבים בני שוממה מבני בעולה אמר יהוה:<p dir="rtl">
<span dir="rtl" class="inlineHeader" id="b12_Isaiah, פרק נד, ב">ב</span>
הרחיבי מקום אהלך ויריעות משכנותיך יטו אל תחשכי האריכי מיתריך ויתדתיך חזקי:<p dir="rtl">
<span dir="rtl" class="inlineHeader" id="b12_Isaiah, פרק נד, ג">ג</span>
כי ימין ושמאול תפרצי וזרעך גוים יירש וערים נשמות יושיבו:<p dir="rtl">
<span dir="rtl" class="inlineHeader" id="b12_Isaiah, פרק נד, ד">ד</span>
אל תיראי כי לא תבושי ואל תכלמי כי לא תחפירי כי בשת עלומיך תשכחי וחרפת אלמנותיך לא תזכרי עוד:<p dir="rtl">
<span dir="rtl" class="inlineHeader" id="b12_Isaiah, פרק נד, ה">ה</span>
כי בעליך עשיך יהוה צבאות שמו וגאלך קדוש ישראל אלהי כל הארץ יקרא:<p dir="rtl">
<span dir="rtl" class="inlineHeader" id="b12_Isaiah, פרק נד, ו">ו</span>
כי כאשה עזובה ועצובת רוח קראך יהוה ואשת נעורים כי תמאס אמר אלהיך:<p dir="rtl">
<span dir="rtl" class="inlineHeader" id="b12_Isaiah, פרק נד, ז">ז</span>
ברגע קטן עזבתיך וברחמים גדלים אקבצך:<p dir="rtl">
<span dir="rtl" class="inlineHeader" id="b12_Isaiah, פרק נד, ח">ח</span>
בשצף קצף הסתרתי פני רגע ממך ובחסד עולם רחמתיך אמר גאלך יהוה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נד, ט">ט</span>
כי מי נח זאת לי אשר נשבעתי מעבר מי נח עוד על הארץ כן נשבעתי מקצף עליך ומגער בך:<p dir="rtl">
<span dir="rtl" class="inlineHeader" id="b12_Isaiah, פרק נד, י">י</span>
כי ההרים ימושו והגבעות תמוטנה וחסדי מאתך לא ימוש וברית שלומי לא תמוט אמר מרחמך יהוה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נד, יא">יא</span>
עניה סערה לא נחמה הנה אנכי מרביץ בפוך אבניך ויסדתיך בספירים:<p dir="rtl">
<span dir="rtl" class="inlineHeader" id="b12_Isaiah, פרק נד, יב">יב</span>
ושמתי כדכד שמשתיך ושעריך לאבני אקדח וכל גבולך לאבני חפץ:<p dir="rtl">
<span dir="rtl" class="inlineHeader" id="b12_Isaiah, פרק נד, יג">יג</span>
וכל בניך למודי יהוה ורב שלום בניך:<p dir="rtl">
<span dir="rtl" class="inlineHeader" id="b12_Isaiah, פרק נד, יד">יד</span>
בצדקה תכונני רחקי מעשק כי לא תיראי וממחתה כי לא תקרב אליך:<p dir="rtl">
<span dir="rtl" class="inlineHeader" id="b12_Isaiah, פרק נד, טו">טו</span>
הן גור יגור אפס מאותי מי גר אתך עליך יפול:<p dir="rtl">
<span dir="rtl" class="inlineHeader" id="b12_Isaiah, פרק נד, טז">טז</span>
הן אנכי בראתי חרש נפח באש פחם ומוציא כלי למעשהו ואנכי בראתי משחית לחבל:<p dir="rtl">
<span dir="rtl" class="inlineHeader" id="b12_Isaiah, פרק נד, יז">יז</span>
כל כלי יוצר עליך לא יצלח וכל לשון תקום אתך למשפט תרשיעי זאת נחלת עבדי יהוה וצדקתם מאתי נאם יהוה: <B>(ס)</B><p dir="rtl">
<h3 dir="rtl" id="b12_Isaiah, פרק נה">פרק-נה</h3><p dir="rtl">
<span dir="rtl" class="inlineHeader" id="b12_Isaiah, פרק נה, א">א</span>
הוי כל צמא לכו למים ואשר אין לו כסף לכו שברו ואכלו ולכו שברו בלוא כסף ובלוא מחיר יין וחלב:<p dir="rtl">
<span dir="rtl" class="inlineHeader" id="b12_Isaiah, פרק נה, ב">ב</span>
למה תשקלו כסף בלוא לחם ויגיעכם בלוא לשבעה שמעו שמוע אלי ואכלו טוב ותתענג בדשן נפשכם:<p dir="rtl">
<span dir="rtl" class="inlineHeader" id="b12_Isaiah, פרק נה, ג">ג</span>
הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים:<p dir="rtl">
<span dir="rtl" class="inlineHeader" id="b12_Isaiah, פרק נה, ד">ד</span>
הן עד לאומים נתתיו נגיד ומצוה לאמים:<p dir="rtl">
<span dir="rtl" class="inlineHeader" id="b12_Isaiah, פרק נה, ה">ה</span>
הן גוי לא תדע תקרא וגוי לא ידעוך אליך ירוצו למען יהוה אלהיך ולקדוש ישראל כי פארך: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נה, ו">ו</span>
דרשו יהוה בהמצאו קראהו בהיותו קרוב:<p dir="rtl">
<span dir="rtl" class="inlineHeader" id="b12_Isaiah, פרק נה, ז">ז</span>
יעזב רשע דרכו ואיש און מחשבתיו וישב אל יהוה וירחמהו ואל אלהינו כי ירבה לסלוח:<p dir="rtl">
<span dir="rtl" class="inlineHeader" id="b12_Isaiah, פרק נה, ח">ח</span>
כי לא מחשבותי מחשבותיכם ולא דרכיכם דרכי נאם יהוה:<p dir="rtl">
<span dir="rtl" class="inlineHeader" id="b12_Isaiah, פרק נה, ט">ט</span>
כי גבהו שמים מארץ כן גבהו דרכי מדרכיכם ומחשבתי ממחשבתיכם:<p dir="rtl">
<span dir="rtl" class="inlineHeader" id="b12_Isaiah, פרק נה, י">י</span>
כי כאשר ירד הגשם והשלג מן השמים ושמה לא ישוב כי אם הרוה את הארץ והולידה והצמיחה ונתן זרע לזרע ולחם לאכל:<p dir="rtl">
<span dir="rtl" class="inlineHeader" id="b12_Isaiah, פרק נה, יא">יא</span>
כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו:<p dir="rtl">
<span dir="rtl" class="inlineHeader" id="b12_Isaiah, פרק נה, יב">יב</span>
כי בשמחה תצאו ובשלום תובלון ההרים והגבעות יפצחו לפניכם רנה וכל עצי השדה ימחאו כף:<p dir="rtl">
<span dir="rtl" class="inlineHeader" id="b12_Isaiah, פרק נה, יג">יג</span>
תחת הנעצוץ יעלה ברוש תחת הסרפד יעלה הדס והיה ליהוה לשם לאות עולם לא יכרת: <B>(פ)</B><p dir="rtl">
<h3 dir="rtl" id="b12_Isaiah, פרק נו">פרק-נו</h3><p dir="rtl">
<span dir="rtl" class="inlineHeader" id="b12_Isaiah, פרק נו, א">א</span>
כה אמר יהוה שמרו משפט ועשו צדקה כי קרובה ישועתי לבוא וצדקתי להגלות:<p dir="rtl">
<span dir="rtl" class="inlineHeader" id="b12_Isaiah, פרק נו, ב">ב</span>
אשרי אנוש יעשה זאת ובן אדם יחזיק בה שמר שבת מחללו ושמר ידו מעשות כל רע: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נו, ג">ג</span>
ואל יאמר בן הנכר הנלוה אל יהוה לאמר הבדל יבדילני יהוה מעל עמו ואל יאמר הסריס הן אני עץ יבש:<p dir="rtl">
<span dir="rtl" class="inlineHeader" id="b12_Isaiah, פרק נו, ד">ד</span>
כי כה אמר יהוה לסריסים אשר ישמרו את שבתותי ובחרו באשר חפצתי ומחזיקים בבריתי:<p dir="rtl">
<span dir="rtl" class="inlineHeader" id="b12_Isaiah, פרק נו, ה">ה</span>
ונתתי להם בביתי ובחומתי יד ושם טוב מבנים ומבנות שם עולם אתן לו אשר לא יכרת: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נו, ו">ו</span>
ובני הנכר הנלוים על יהוה לשרתו ולאהבה את שם יהוה להיות לו לעבדים כל שמר שבת מחללו ומחזיקים בבריתי:<p dir="rtl">
<span dir="rtl" class="inlineHeader" id="b12_Isaiah, פרק נו, ז">ז</span>
והביאותים אל הר קדשי ושמחתים בבית תפלתי עולתיהם וזבחיהם לרצון על מזבחי כי ביתי בית תפלה יקרא לכל העמים:<p dir="rtl">
<span dir="rtl" class="inlineHeader" id="b12_Isaiah, פרק נו, ח">ח</span>
נאם אדני יהוה מקבץ נדחי ישראל עוד אקבץ עליו לנקבציו:<p dir="rtl">
<span dir="rtl" class="inlineHeader" id="b12_Isaiah, פרק נו, ט">ט</span>
כל חיתו שדי אתיו לאכל כל חיתו ביער: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק נו, י">י</span>
צפו עורים כלם לא ידעו כלם כלבים אלמים לא יוכלו לנבח הזים שכבים אהבי לנום:<p dir="rtl">
<span dir="rtl" class="inlineHeader" id="b12_Isaiah, פרק נו, יא">יא</span>
והכלבים עזי נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו:<p dir="rtl">
<span dir="rtl" class="inlineHeader" id="b12_Isaiah, פרק נו, יב">יב</span>
אתיו אקחה יין ונסבאה שכר והיה כזה יום מחר גדול יתר מאד:<p dir="rtl">
<h3 dir="rtl" id="b12_Isaiah, פרק נז">פרק-נז</h3><p dir="rtl">
<span dir="rtl" class="inlineHeader" id="b12_Isaiah, פרק נז, א">א</span>
הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק:<p dir="rtl">
<span dir="rtl" class="inlineHeader" id="b12_Isaiah, פרק נז, ב">ב</span>
יבוא שלום ינוחו על משכבותם הלך נכחו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נז, ג">ג</span>
ואתם קרבו הנה בני עננה זרע מנאף ותזנה:<p dir="rtl">
<span dir="rtl" class="inlineHeader" id="b12_Isaiah, פרק נז, ד">ד</span>
על מי תתענגו על מי תרחיבו פה תאריכו לשון הלוא אתם ילדי פשע זרע שקר:<p dir="rtl">
<span dir="rtl" class="inlineHeader" id="b12_Isaiah, פרק נז, ה">ה</span>
הנחמים באלים תחת כל עץ רענן שחטי הילדים בנחלים תחת סעפי הסלעים:<p dir="rtl">
<span dir="rtl" class="inlineHeader" id="b12_Isaiah, פרק נז, ו">ו</span>
בחלקי נחל חלקך הם הם גורלך גם להם שפכת נסך העלית מנחה העל אלה אנחם:<p dir="rtl">
<span dir="rtl" class="inlineHeader" id="b12_Isaiah, פרק נז, ז">ז</span>
על הר גבה ונשא שמת משכבך גם שם עלית לזבח זבח:<p dir="rtl">
<span dir="rtl" class="inlineHeader" id="b12_Isaiah, פרק נז, ח">ח</span>
ואחר הדלת והמזוזה שמת זכרונך כי מאתי גלית ותעלי הרחבת משכבך ותכרת לך מהם אהבת משכבם יד חזית:<p dir="rtl">
<span dir="rtl" class="inlineHeader" id="b12_Isaiah, פרק נז, ט">ט</span>
ותשרי למלך בשמן ותרבי רקחיך ותשלחי צריך עד מרחק ותשפילי עד שאול:<p dir="rtl">
<span dir="rtl" class="inlineHeader" id="b12_Isaiah, פרק נז, י">י</span>
ברב דרכך יגעת לא אמרת נואש חית ידך מצאת על כן לא חלית:<p dir="rtl">
<span dir="rtl" class="inlineHeader" id="b12_Isaiah, פרק נז, יא">יא</span>
ואת מי דאגת ותיראי כי תכזבי ואותי לא זכרת לא שמת על לבך הלא אני מחשה ומעלם ואותי לא תיראי:<p dir="rtl">
<span dir="rtl" class="inlineHeader" id="b12_Isaiah, פרק נז, יב">יב</span>
אני אגיד צדקתך ואת מעשיך ולא יועילוך:<p dir="rtl">
<span dir="rtl" class="inlineHeader" id="b12_Isaiah, פרק נז, יג">יג</span>
בזעקך יצילך קבוציך ואת כלם ישא רוח יקח הבל והחוסה בי ינחל ארץ ויירש הר קדשי:<p dir="rtl">
<span dir="rtl" class="inlineHeader" id="b12_Isaiah, פרק נז, יד">יד</span>
ואמר סלו סלו פנו דרך הרימו מכשול מדרך עמי: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נז, טו">טו</span>
כי כה אמר רם ונשא שכן עד וקדוש שמו מרום וקדוש אשכון ואת דכא ושפל רוח להחיות רוח שפלים ולהחיות לב נדכאים:<p dir="rtl">
<span dir="rtl" class="inlineHeader" id="b12_Isaiah, פרק נז, טז">טז</span>
כי לא לעולם אריב ולא לנצח אקצוף כי רוח מלפני יעטוף ונשמות אני עשיתי:<p dir="rtl">
<span dir="rtl" class="inlineHeader" id="b12_Isaiah, פרק נז, יז">יז</span>
בעון בצעו קצפתי ואכהו הסתר ואקצף וילך שובב בדרך לבו:<p dir="rtl">
<span dir="rtl" class="inlineHeader" id="b12_Isaiah, פרק נז, יח">יח</span>
דרכיו ראיתי וארפאהו ואנחהו ואשלם נחמים לו ולאבליו:<p dir="rtl">
<span dir="rtl" class="inlineHeader" id="b12_Isaiah, פרק נז, יט">יט</span>
בורא נוב שפתים שלום שלום לרחוק ולקרוב אמר יהוה ורפאתיו:<p dir="rtl">
<span dir="rtl" class="inlineHeader" id="b12_Isaiah, פרק נז, כ">כ</span>
והרשעים כים נגרש כי השקט לא יוכל ויגרשו מימיו רפש וטיט:<p dir="rtl">
<span dir="rtl" class="inlineHeader" id="b12_Isaiah, פרק נז, כא">כא</span>
אין שלום אמר אלהי לרשעים: <B>(פ)</B><p dir="rtl">
<h3 dir="rtl" id="b12_Isaiah, פרק נח">פרק-נח</h3><p dir="rtl">
<span dir="rtl" class="inlineHeader" id="b12_Isaiah, פרק נח, א">א</span>
קרא בגרון אל תחשך כשופר הרם קולך והגד לעמי פשעם ולבית יעקב חטאתם:<p dir="rtl">
<span dir="rtl" class="inlineHeader" id="b12_Isaiah, פרק נח, ב">ב</span>
ואותי יום יום ידרשון ודעת דרכי יחפצון כגוי אשר צדקה עשה ומשפט אלהיו לא עזב ישאלוני משפטי צדק קרבת אלהים יחפצון:<p dir="rtl">
<span dir="rtl" class="inlineHeader" id="b12_Isaiah, פרק נח, ג">ג</span>
למה צמנו ולא ראית ענינו נפשנו ולא תדע הן ביום צמכם תמצאו חפץ וכל עצביכם תנגשו:<p dir="rtl">
<span dir="rtl" class="inlineHeader" id="b12_Isaiah, פרק נח, ד">ד</span>
הן לריב ומצה תצומו ולהכות באגרף רשע לא תצומו כיום להשמיע במרום קולכם:<p dir="rtl">
<span dir="rtl" class="inlineHeader" id="b12_Isaiah, פרק נח, ה">ה</span>
הכזה יהיה צום אבחרהו יום ענות אדם נפשו הלכף כאגמן ראשו ושק ואפר יציע הלזה תקרא צום ויום רצון ליהוה:<p dir="rtl">
<span dir="rtl" class="inlineHeader" id="b12_Isaiah, פרק נח, ו">ו</span>
הלוא זה צום אבחרהו פתח חרצבות רשע התר אגדות מוטה ושלח רצוצים חפשים וכל מוטה תנתקו:<p dir="rtl">
<span dir="rtl" class="inlineHeader" id="b12_Isaiah, פרק נח, ז">ז</span>
הלוא פרס לרעב לחמך ועניים מרודים תביא בית כי תראה ערם וכסיתו ומבשרך לא תתעלם:<p dir="rtl">
<span dir="rtl" class="inlineHeader" id="b12_Isaiah, פרק נח, ח">ח</span>
אז יבקע כשחר אורך וארכתך מהרה תצמח והלך לפניך צדקך כבוד יהוה יאספך:<p dir="rtl">
<span dir="rtl" class="inlineHeader" id="b12_Isaiah, פרק נח, ט">ט</span>
אז תקרא ויהוה יענה תשוע ויאמר הנני אם תסיר מתוכך מוטה שלח אצבע ודבר און:<p dir="rtl">
<span dir="rtl" class="inlineHeader" id="b12_Isaiah, פרק נח, י">י</span>
ותפק לרעב נפשך ונפש נענה תשביע וזרח בחשך אורך ואפלתך כצהרים:<p dir="rtl">
<span dir="rtl" class="inlineHeader" id="b12_Isaiah, פרק נח, יא">יא</span>
ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא יכזבו מימיו:<p dir="rtl">
<span dir="rtl" class="inlineHeader" id="b12_Isaiah, פרק נח, יב">יב</span>
ובנו ממך חרבות עולם מוסדי דור ודור תקומם וקרא לך גדר פרץ משבב נתיבות לשבת:<p dir="rtl">
<span dir="rtl" class="inlineHeader" id="b12_Isaiah, פרק נח, יג">יג</span>
אם תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר:<p dir="rtl">
<span dir="rtl" class="inlineHeader" id="b12_Isaiah, פרק נח, יד">יד</span>
אז תתענג על יהוה והרכבתיך על במותי ארץ והאכלתיך נחלת יעקב אביך כי פי יהוה דבר: <B>(פ)</B><p dir="rtl">
<h3 dir="rtl" id="b12_Isaiah, פרק נט">פרק-נט</h3><p dir="rtl">
<span dir="rtl" class="inlineHeader" id="b12_Isaiah, פרק נט, א">א</span>
הן לא קצרה יד יהוה מהושיע ולא כבדה אזנו משמוע:<p dir="rtl">
<span dir="rtl" class="inlineHeader" id="b12_Isaiah, פרק נט, ב">ב</span>
כי אם עונתיכם היו מבדלים בינכם לבין אלהיכם וחטאותיכם הסתירו פנים מכם משמוע:<p dir="rtl">
<span dir="rtl" class="inlineHeader" id="b12_Isaiah, פרק נט, ג">ג</span>
כי כפיכם נגאלו בדם ואצבעותיכם בעון שפתותיכם דברו שקר לשונכם עולה תהגה:<p dir="rtl">
<span dir="rtl" class="inlineHeader" id="b12_Isaiah, פרק נט, ד">ד</span>
אין קרא בצדק ואין נשפט באמונה בטוח על תהו ודבר שוא הרו עמל והוליד און:<p dir="rtl">
<span dir="rtl" class="inlineHeader" id="b12_Isaiah, פרק נט, ה">ה</span>
ביצי צפעוני בקעו וקורי עכביש יארגו האכל מביציהם ימות והזורה תבקע אפעה:<p dir="rtl">
<span dir="rtl" class="inlineHeader" id="b12_Isaiah, פרק נט, ו">ו</span>
קוריהם לא יהיו לבגד ולא יתכסו במעשיהם מעשיהם מעשי און ופעל חמס בכפיהם:<p dir="rtl">
<span dir="rtl" class="inlineHeader" id="b12_Isaiah, פרק נט, ז">ז</span>
רגליהם לרע ירצו וימהרו לשפך דם נקי מחשבותיהם מחשבות און שד ושבר במסלותם:<p dir="rtl">
<span dir="rtl" class="inlineHeader" id="b12_Isaiah, פרק נט, ח">ח</span>
דרך שלום לא ידעו ואין משפט במעגלותם נתיבותיהם עקשו להם כל דרך בה לא ידע שלום:<p dir="rtl">
<span dir="rtl" class="inlineHeader" id="b12_Isaiah, פרק נט, ט">ט</span>
על כן רחק משפט ממנו ולא תשיגנו צדקה נקוה לאור והנה חשך לנגהות באפלות נהלך:<p dir="rtl">
<span dir="rtl" class="inlineHeader" id="b12_Isaiah, פרק נט, י">י</span>
נגששה כעורים קיר וכאין עינים נגששה כשלנו בצהרים כנשף באשמנים כמתים:<p dir="rtl">
<span dir="rtl" class="inlineHeader" id="b12_Isaiah, פרק נט, יא">יא</span>
נהמה כדבים כלנו וכיונים הגה נהגה נקוה למשפט ואין לישועה רחקה ממנו:<p dir="rtl">
<span dir="rtl" class="inlineHeader" id="b12_Isaiah, פרק נט, יב">יב</span>
כי רבו פשעינו נגדך וחטאותינו ענתה בנו כי פשעינו אתנו ועונתינו ידענום:<p dir="rtl">
<span dir="rtl" class="inlineHeader" id="b12_Isaiah, פרק נט, יג">יג</span>
פשע וכחש ביהוה ונסוג מאחר אלהינו דבר עשק וסרה הרו והגו מלב דברי שקר:<p dir="rtl">
<span dir="rtl" class="inlineHeader" id="b12_Isaiah, פרק נט, יד">יד</span>
והסג אחור משפט וצדקה מרחוק תעמד כי כשלה ברחוב אמת ונכחה לא תוכל לבוא: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק נט, טו">טו</span>
ותהי האמת נעדרת וסר מרע משתולל וירא יהוה וירע בעיניו כי אין משפט:<p dir="rtl">
<span dir="rtl" class="inlineHeader" id="b12_Isaiah, פרק נט, טז">טז</span>
וירא כי אין איש וישתומם כי אין מפגיע ותושע לו זרעו וצדקתו היא סמכתהו:<p dir="rtl">
<span dir="rtl" class="inlineHeader" id="b12_Isaiah, פרק נט, יז">יז</span>
וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה:<p dir="rtl">
<span dir="rtl" class="inlineHeader" id="b12_Isaiah, פרק נט, יח">יח</span>
כעל גמלות כעל ישלם חמה לצריו גמול לאיביו לאיים גמול ישלם:<p dir="rtl">
<span dir="rtl" class="inlineHeader" id="b12_Isaiah, פרק נט, יט">יט</span>
וייראו ממערב את שם יהוה וממזרח שמש את כבודו כי יבוא כנהר צר רוח יהוה נססה בו:<p dir="rtl">
<span dir="rtl" class="inlineHeader" id="b12_Isaiah, פרק נט, כ">כ</span>
ובא לציון גואל ולשבי פשע ביעקב נאם יהוה:<p dir="rtl">
<span dir="rtl" class="inlineHeader" id="b12_Isaiah, פרק נט, כא">כא</span>
ואני זאת בריתי אותם אמר יהוה רוחי אשר עליך ודברי אשר שמתי בפיך לא ימושו מפיך ומפי זרעך ומפי זרע זרעך אמר יהוה מעתה ועד עולם: <B>(ס)</B><p dir="rtl">
<h3 dir="rtl" id="b12_Isaiah, פרק ס">פרק-ס</h3><p dir="rtl">
<span dir="rtl" class="inlineHeader" id="b12_Isaiah, פרק ס, א">א</span>
קומי אורי כי בא אורך וכבוד יהוה עליך זרח:<p dir="rtl">
<span dir="rtl" class="inlineHeader" id="b12_Isaiah, פרק ס, ב">ב</span>
כי הנה החשך יכסה ארץ וערפל לאמים ועליך יזרח יהוה וכבודו עליך יראה:<p dir="rtl">
<span dir="rtl" class="inlineHeader" id="b12_Isaiah, פרק ס, ג">ג</span>
והלכו גוים לאורך ומלכים לנגה זרחך:<p dir="rtl">
<span dir="rtl" class="inlineHeader" id="b12_Isaiah, פרק ס, ד">ד</span>
שאי סביב עיניך וראי כלם נקבצו באו לך בניך מרחוק יבאו ובנתיך על צד תאמנה:<p dir="rtl">
<span dir="rtl" class="inlineHeader" id="b12_Isaiah, פרק ס, ה">ה</span>
אז תראי ונהרת ופחד ורחב לבבך כי יהפך עליך המון ים חיל גוים יבאו לך:<p dir="rtl">
<span dir="rtl" class="inlineHeader" id="b12_Isaiah, פרק ס, ו">ו</span>
שפעת גמלים תכסך בכרי מדין ועיפה כלם משבא יבאו זהב ולבונה ישאו ותהלת יהוה יבשרו:<p dir="rtl">
<span dir="rtl" class="inlineHeader" id="b12_Isaiah, פרק ס, ז">ז</span>
כל צאן קדר יקבצו לך אילי נביות ישרתונך יעלו על רצון מזבחי ובית תפארתי אפאר:<p dir="rtl">
<span dir="rtl" class="inlineHeader" id="b12_Isaiah, פרק ס, ח">ח</span>
מי אלה כעב תעופינה וכיונים אל ארבתיהם:<p dir="rtl">
<span dir="rtl" class="inlineHeader" id="b12_Isaiah, פרק ס, ט">ט</span>
כי לי איים יקוו ואניות תרשיש בראשנה להביא בניך מרחוק כספם וזהבם אתם לשם יהוה אלהיך ולקדוש ישראל כי פארך:<p dir="rtl">
<span dir="rtl" class="inlineHeader" id="b12_Isaiah, פרק ס, י">י</span>
ובנו בני נכר חמתיך ומלכיהם ישרתונך כי בקצפי הכיתיך וברצוני רחמתיך:<p dir="rtl">
<span dir="rtl" class="inlineHeader" id="b12_Isaiah, פרק ס, יא">יא</span>
ופתחו שעריך תמיד יומם ולילה לא יסגרו להביא אליך חיל גוים ומלכיהם נהוגים:<p dir="rtl">
<span dir="rtl" class="inlineHeader" id="b12_Isaiah, פרק ס, יב">יב</span>
כי הגוי והממלכה אשר לא יעבדוך יאבדו והגוים חרב יחרבו:<p dir="rtl">
<span dir="rtl" class="inlineHeader" id="b12_Isaiah, פרק ס, יג">יג</span>
כבוד הלבנון אליך יבוא ברוש תדהר ותאשור יחדו לפאר מקום מקדשי ומקום רגלי אכבד:<p dir="rtl">
<span dir="rtl" class="inlineHeader" id="b12_Isaiah, פרק ס, יד">יד</span>
והלכו אליך שחוח בני מעניך והשתחוו על כפות רגליך כל מנאציך וקראו לך עיר יהוה ציון קדוש ישראל:<p dir="rtl">
<span dir="rtl" class="inlineHeader" id="b12_Isaiah, פרק ס, טו">טו</span>
תחת היותך עזובה ושנואה ואין עובר ושמתיך לגאון עולם משוש דור ודור:<p dir="rtl">
<span dir="rtl" class="inlineHeader" id="b12_Isaiah, פרק ס, טז">טז</span>
וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב:<p dir="rtl">
<span dir="rtl" class="inlineHeader" id="b12_Isaiah, פרק ס, יז">יז</span>
תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה:<p dir="rtl">
<span dir="rtl" class="inlineHeader" id="b12_Isaiah, פרק ס, יח">יח</span>
לא ישמע עוד חמס בארצך שד ושבר בגבוליך וקראת ישועה חומתיך ושעריך תהלה:<p dir="rtl">
<span dir="rtl" class="inlineHeader" id="b12_Isaiah, פרק ס, יט">יט</span>
לא יהיה לך עוד השמש לאור יומם ולנגה הירח לא יאיר לך והיה לך יהוה לאור עולם ואלהיך לתפארתך:<p dir="rtl">
<span dir="rtl" class="inlineHeader" id="b12_Isaiah, פרק ס, כ">כ</span>
לא יבוא עוד שמשך וירחך לא יאסף כי יהוה יהיה לך לאור עולם ושלמו ימי אבלך:<p dir="rtl">
<span dir="rtl" class="inlineHeader" id="b12_Isaiah, פרק ס, כא">כא</span>
ועמך כלם צדיקים לעולם יירשו ארץ נצר מטעו מעשה ידי להתפאר:<p dir="rtl">
<span dir="rtl" class="inlineHeader" id="b12_Isaiah, פרק ס, כב">כב</span>
הקטן יהיה לאלף והצעיר לגוי עצום אני יהוה בעתה אחישנה: <B>(ס)</B><p dir="rtl">
<h3 dir="rtl" id="b12_Isaiah, פרק סא">פרק-סא</h3><p dir="rtl">
<span dir="rtl" class="inlineHeader" id="b12_Isaiah, פרק סא, א">א</span>
רוח אדני יהוה עלי יען משח יהוה אתי לבשר ענוים שלחני לחבש לנשברי לב לקרא לשבוים דרור ולאסורים פקח קוח:<p dir="rtl">
<span dir="rtl" class="inlineHeader" id="b12_Isaiah, פרק סא, ב">ב</span>
לקרא שנת רצון ליהוה ויום נקם לאלהינו לנחם כל אבלים:<p dir="rtl">
<span dir="rtl" class="inlineHeader" id="b12_Isaiah, פרק סא, ג">ג</span>
לשום לאבלי ציון לתת להם פאר תחת אפר שמן ששון תחת אבל מעטה תהלה תחת רוח כהה וקרא להם אילי הצדק מטע יהוה להתפאר:<p dir="rtl">
<span dir="rtl" class="inlineHeader" id="b12_Isaiah, פרק סא, ד">ד</span>
ובנו חרבות עולם שממות ראשנים יקוממו וחדשו ערי חרב שממות דור ודור:<p dir="rtl">
<span dir="rtl" class="inlineHeader" id="b12_Isaiah, פרק סא, ה">ה</span>
ועמדו זרים ורעו צאנכם ובני נכר אכריכם וכרמיכם:<p dir="rtl">
<span dir="rtl" class="inlineHeader" id="b12_Isaiah, פרק סא, ו">ו</span>
ואתם כהני יהוה תקראו משרתי אלהינו יאמר לכם חיל גוים תאכלו ובכבודם תתימרו:<p dir="rtl">
<span dir="rtl" class="inlineHeader" id="b12_Isaiah, פרק סא, ז">ז</span>
תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם:<p dir="rtl">
<span dir="rtl" class="inlineHeader" id="b12_Isaiah, פרק סא, ח">ח</span>
כי אני יהוה אהב משפט שנא גזל בעולה ונתתי פעלתם באמת וברית עולם אכרות להם:<p dir="rtl">
<span dir="rtl" class="inlineHeader" id="b12_Isaiah, פרק סא, ט">ט</span>
ונודע בגוים זרעם וצאצאיהם בתוך העמים כל ראיהם יכירום כי הם זרע ברך יהוה: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק סא, י">י</span>
שוש אשיש ביהוה תגל נפשי באלהי כי הלבישני בגדי ישע מעיל צדקה יעטני כחתן יכהן פאר וככלה תעדה כליה:<p dir="rtl">
<span dir="rtl" class="inlineHeader" id="b12_Isaiah, פרק סא, יא">יא</span>
כי כארץ תוציא צמחה וכגנה זרועיה תצמיח כן אדני יהוה יצמיח צדקה ותהלה נגד כל הגוים:<p dir="rtl">
<h3 dir="rtl" id="b12_Isaiah, פרק סב">פרק-סב</h3><p dir="rtl">
<span dir="rtl" class="inlineHeader" id="b12_Isaiah, פרק סב, א">א</span>
למען ציון לא אחשה ולמען ירושלם לא אשקוט עד יצא כנגה צדקה וישועתה כלפיד יבער:<p dir="rtl">
<span dir="rtl" class="inlineHeader" id="b12_Isaiah, פרק סב, ב">ב</span>
וראו גוים צדקך וכל מלכים כבודך וקרא לך שם חדש אשר פי יהוה יקבנו:<p dir="rtl">
<span dir="rtl" class="inlineHeader" id="b12_Isaiah, פרק סב, ג">ג</span>
והיית עטרת תפארת ביד יהוה וצנוף מלוכה בכף אלהיך:<p dir="rtl">
<span dir="rtl" class="inlineHeader" id="b12_Isaiah, פרק סב, ד">ד</span>
לא יאמר לך עוד עזובה ולארצך לא יאמר עוד שממה כי לך יקרא חפצי בה ולארצך בעולה כי חפץ יהוה בך וארצך תבעל:<p dir="rtl">
<span dir="rtl" class="inlineHeader" id="b12_Isaiah, פרק סב, ה">ה</span>
כי יבעל בחור בתולה יבעלוך בניך ומשוש חתן על כלה ישיש עליך אלהיך:<p dir="rtl">
<span dir="rtl" class="inlineHeader" id="b12_Isaiah, פרק סב, ו">ו</span>
על חומתיך ירושלם הפקדתי שמרים כל היום וכל הלילה תמיד לא יחשו המזכרים את יהוה אל דמי לכם:<p dir="rtl">
<span dir="rtl" class="inlineHeader" id="b12_Isaiah, פרק סב, ז">ז</span>
ואל תתנו דמי לו עד יכונן ועד ישים את ירושלם תהלה בארץ:<p dir="rtl">
<span dir="rtl" class="inlineHeader" id="b12_Isaiah, פרק סב, ח">ח</span>
נשבע יהוה בימינו ובזרוע עזו אם אתן את דגנך עוד מאכל לאיביך ואם ישתו בני נכר תירושך אשר יגעת בו:<p dir="rtl">
<span dir="rtl" class="inlineHeader" id="b12_Isaiah, פרק סב, ט">ט</span>
כי מאספיו יאכלהו והללו את יהוה ומקבציו ישתהו בחצרות קדשי: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סב, י">י</span>
עברו עברו בשערים פנו דרך העם סלו סלו המסלה סקלו מאבן הרימו נס על העמים:<p dir="rtl">
<span dir="rtl" class="inlineHeader" id="b12_Isaiah, פרק סב, יא">יא</span>
הנה יהוה השמיע אל קצה הארץ אמרו לבת ציון הנה ישעך בא הנה שכרו אתו ופעלתו לפניו:<p dir="rtl">
<span dir="rtl" class="inlineHeader" id="b12_Isaiah, פרק סב, יב">יב</span>
וקראו להם עם הקדש גאולי יהוה ולך יקרא דרושה עיר לא נעזבה: <B>(ס)</B><p dir="rtl">
<h3 dir="rtl" id="b12_Isaiah, פרק סג">פרק-סג</h3><p dir="rtl">
<span dir="rtl" class="inlineHeader" id="b12_Isaiah, פרק סג, א">א</span>
מי זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע:<p dir="rtl">
<span dir="rtl" class="inlineHeader" id="b12_Isaiah, פרק סג, ב">ב</span>
מדוע אדם ללבושך ובגדיך כדרך בגת:<p dir="rtl">
<span dir="rtl" class="inlineHeader" id="b12_Isaiah, פרק סג, ג">ג</span>
פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי:<p dir="rtl">
<span dir="rtl" class="inlineHeader" id="b12_Isaiah, פרק סג, ד">ד</span>
כי יום נקם בלבי ושנת גאולי באה:<p dir="rtl">
<span dir="rtl" class="inlineHeader" id="b12_Isaiah, פרק סג, ה">ה</span>
ואביט ואין עזר ואשתומם ואין סומך ותושע לי זרעי וחמתי היא סמכתני:<p dir="rtl">
<span dir="rtl" class="inlineHeader" id="b12_Isaiah, פרק סג, ו">ו</span>
ואבוס עמים באפי ואשכרם בחמתי ואוריד לארץ נצחם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סג, ז">ז</span>
חסדי יהוה אזכיר תהלת יהוה כעל כל אשר גמלנו יהוה ורב טוב לבית ישראל אשר גמלם כרחמיו וכרב חסדיו:<p dir="rtl">
<span dir="rtl" class="inlineHeader" id="b12_Isaiah, פרק סג, ח">ח</span>
ויאמר אך עמי המה בנים לא ישקרו ויהי להם למושיע:<p dir="rtl">
<span dir="rtl" class="inlineHeader" id="b12_Isaiah, פרק סג, ט">ט</span>
בכל צרתם לא צר ומלאך פניו הושיעם באהבתו ובחמלתו הוא גאלם וינטלם וינשאם כל ימי עולם:<p dir="rtl">
<span dir="rtl" class="inlineHeader" id="b12_Isaiah, פרק סג, י">י</span>
והמה מרו ועצבו את רוח קדשו ויהפך להם לאויב הוא נלחם בם:<p dir="rtl">
<span dir="rtl" class="inlineHeader" id="b12_Isaiah, פרק סג, יא">יא</span>
ויזכר ימי עולם משה עמו איה המעלם מים את רעי צאנו איה השם בקרבו את רוח קדשו:<p dir="rtl">
<span dir="rtl" class="inlineHeader" id="b12_Isaiah, פרק סג, יב">יב</span>
מוליך לימין משה זרוע תפארתו בוקע מים מפניהם לעשות לו שם עולם:<p dir="rtl">
<span dir="rtl" class="inlineHeader" id="b12_Isaiah, פרק סג, יג">יג</span>
מוליכם בתהמות כסוס במדבר לא יכשלו:<p dir="rtl">
<span dir="rtl" class="inlineHeader" id="b12_Isaiah, פרק סג, יד">יד</span>
כבהמה בבקעה תרד רוח יהוה תניחנו כן נהגת עמך לעשות לך שם תפארת:<p dir="rtl">
<span dir="rtl" class="inlineHeader" id="b12_Isaiah, פרק סג, טו">טו</span>
הבט משמים וראה מזבל קדשך ותפארתך איה קנאתך וגבורתך המון מעיך ורחמיך אלי התאפקו:<p dir="rtl">
<span dir="rtl" class="inlineHeader" id="b12_Isaiah, פרק סג, טז">טז</span>
כי אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך:<p dir="rtl">
<span dir="rtl" class="inlineHeader" id="b12_Isaiah, פרק סג, יז">יז</span>
למה תתענו יהוה מדרכיך תקשיח לבנו מיראתך שוב למען עבדיך שבטי נחלתך:<p dir="rtl">
<span dir="rtl" class="inlineHeader" id="b12_Isaiah, פרק סג, יח">יח</span>
למצער ירשו עם קדשך צרינו בוססו מקדשך:<p dir="rtl">
<span dir="rtl" class="inlineHeader" id="b12_Isaiah, פרק סג, יט">יט</span>
היינו מעולם לא משלת בם לא נקרא שמך עליהם לוא קרעת שמים ירדת מפניך הרים נזלו:<p dir="rtl">
<h3 dir="rtl" id="b12_Isaiah, פרק סד">פרק-סד</h3><p dir="rtl">
<span dir="rtl" class="inlineHeader" id="b12_Isaiah, פרק סד, א">א</span>
כקדח אש המסים מים תבעה אש להודיע שמך לצריך מפניך גוים ירגזו:<p dir="rtl">
<span dir="rtl" class="inlineHeader" id="b12_Isaiah, פרק סד, ב">ב</span>
בעשותך נוראות לא נקוה ירדת מפניך הרים נזלו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סד, ג">ג</span>
ומעולם לא שמעו לא האזינו עין לא ראתה אלהים זולתך יעשה למחכה לו:<p dir="rtl">
<span dir="rtl" class="inlineHeader" id="b12_Isaiah, פרק סד, ד">ד</span>
פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע:<p dir="rtl">
<span dir="rtl" class="inlineHeader" id="b12_Isaiah, פרק סד, ה">ה</span>
ונהי כטמא כלנו וכבגד עדים כל צדקתינו ונבל כעלה כלנו ועוננו כרוח ישאנו:<p dir="rtl">
<span dir="rtl" class="inlineHeader" id="b12_Isaiah, פרק סד, ו">ו</span>
ואין קורא בשמך מתעורר להחזיק בך כי הסתרת פניך ממנו ותמוגנו ביד עוננו:<p dir="rtl">
<span dir="rtl" class="inlineHeader" id="b12_Isaiah, פרק סד, ז">ז</span>
ועתה יהוה אבינו אתה אנחנו החמר ואתה יצרנו ומעשה ידך כלנו:<p dir="rtl">
<span dir="rtl" class="inlineHeader" id="b12_Isaiah, פרק סד, ח">ח</span>
אל תקצף יהוה עד מאד ואל לעד תזכר עון הן הבט נא עמך כלנו:<p dir="rtl">
<span dir="rtl" class="inlineHeader" id="b12_Isaiah, פרק סד, ט">ט</span>
ערי קדשך היו מדבר ציון מדבר היתה ירושלם שממה:<p dir="rtl">
<span dir="rtl" class="inlineHeader" id="b12_Isaiah, פרק סד, י">י</span>
בית קדשנו ותפארתנו אשר הללוך אבתינו היה לשרפת אש וכל מחמדינו היה לחרבה:<p dir="rtl">
<span dir="rtl" class="inlineHeader" id="b12_Isaiah, פרק סד, יא">יא</span>
העל אלה תתאפק יהוה תחשה ותעננו עד מאד: <B>(פ)</B><p dir="rtl">
<h3 dir="rtl" id="b12_Isaiah, פרק סה">פרק-סה</h3><p dir="rtl">
<span dir="rtl" class="inlineHeader" id="b12_Isaiah, פרק סה, א">א</span>
נדרשתי ללוא שאלו נמצאתי ללא בקשני אמרתי הנני הנני אל גוי לא קרא בשמי:<p dir="rtl">
<span dir="rtl" class="inlineHeader" id="b12_Isaiah, פרק סה, ב">ב</span>
פרשתי ידי כל היום אל עם סורר ההלכים הדרך לא טוב אחר מחשבתיהם:<p dir="rtl">
<span dir="rtl" class="inlineHeader" id="b12_Isaiah, פרק סה, ג">ג</span>
העם המכעיסים אותי על פני תמיד זבחים בגנות ומקטרים על הלבנים:<p dir="rtl">
<span dir="rtl" class="inlineHeader" id="b12_Isaiah, פרק סה, ד">ד</span>
הישבים בקברים ובנצורים ילינו האכלים בשר החזיר ופרק פגלים כליהם:<p dir="rtl">
<span dir="rtl" class="inlineHeader" id="b12_Isaiah, פרק סה, ה">ה</span>
האמרים קרב אליך אל תגש בי כי קדשתיך אלה עשן באפי אש יקדת כל היום:<p dir="rtl">
<span dir="rtl" class="inlineHeader" id="b12_Isaiah, פרק סה, ו">ו</span>
הנה כתובה לפני לא אחשה כי אם שלמתי ושלמתי על חיקם:<p dir="rtl">
<span dir="rtl" class="inlineHeader" id="b12_Isaiah, פרק סה, ז">ז</span>
עונתיכם ועונת אבותיכם יחדו אמר יהוה אשר קטרו על ההרים ועל הגבעות חרפוני ומדתי פעלתם ראשנה על חיקם: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סה, ח">ח</span>
כה אמר יהוה כאשר ימצא התירוש באשכול ואמר אל תשחיתהו כי ברכה בו כן אעשה למען עבדי לבלתי השחית הכל:<p dir="rtl">
<span dir="rtl" class="inlineHeader" id="b12_Isaiah, פרק סה, ט">ט</span>
והוצאתי מיעקב זרע ומיהודה יורש הרי וירשוה בחירי ועבדי ישכנו שמה:<p dir="rtl">
<span dir="rtl" class="inlineHeader" id="b12_Isaiah, פרק סה, י">י</span>
והיה השרון לנוה צאן ועמק עכור לרבץ בקר לעמי אשר דרשוני:<p dir="rtl">
<span dir="rtl" class="inlineHeader" id="b12_Isaiah, פרק סה, יא">יא</span>
ואתם עזבי יהוה השכחים את הר קדשי הערכים לגד שלחן והממלאים למני ממסך:<p dir="rtl">
<span dir="rtl" class="inlineHeader" id="b12_Isaiah, פרק סה, יב">יב</span>
ומניתי אתכם לחרב וכלכם לטבח תכרעו יען קראתי ולא עניתם דברתי ולא שמעתם ותעשו הרע בעיני ובאשר לא חפצתי בחרתם: <B>(פ)</B><p dir="rtl">
<span dir="rtl" class="inlineHeader" id="b12_Isaiah, פרק סה, יג">יג</span>
לכן כה אמר אדני יהוה הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו:<p dir="rtl">
<span dir="rtl" class="inlineHeader" id="b12_Isaiah, פרק סה, יד">יד</span>
הנה עבדי ירנו מטוב לב ואתם תצעקו מכאב לב ומשבר רוח תילילו:<p dir="rtl">
<span dir="rtl" class="inlineHeader" id="b12_Isaiah, פרק סה, טו">טו</span>
והנחתם שמכם לשבועה לבחירי והמיתך אדני יהוה ולעבדיו יקרא שם אחר:<p dir="rtl">
<span dir="rtl" class="inlineHeader" id="b12_Isaiah, פרק סה, טז">טז</span>
אשר המתברך בארץ יתברך באלהי אמן והנשבע בארץ ישבע באלהי אמן כי נשכחו הצרות הראשנות וכי נסתרו מעיני:<p dir="rtl">
<span dir="rtl" class="inlineHeader" id="b12_Isaiah, פרק סה, יז">יז</span>
כי הנני בורא שמים חדשים וארץ חדשה ולא תזכרנה הראשנות ולא תעלינה על לב:<p dir="rtl">
<span dir="rtl" class="inlineHeader" id="b12_Isaiah, פרק סה, יח">יח</span>
כי אם שישו וגילו עדי עד אשר אני בורא כי הנני בורא את ירושלם גילה ועמה משוש:<p dir="rtl">
<span dir="rtl" class="inlineHeader" id="b12_Isaiah, פרק סה, יט">יט</span>
וגלתי בירושלם וששתי בעמי ולא ישמע בה עוד קול בכי וקול זעקה:<p dir="rtl">
<span dir="rtl" class="inlineHeader" id="b12_Isaiah, פרק סה, כ">כ</span>
לא יהיה משם עוד עול ימים וזקן אשר לא ימלא את ימיו כי הנער בן מאה שנה ימות והחוטא בן מאה שנה יקלל:<p dir="rtl">
<span dir="rtl" class="inlineHeader" id="b12_Isaiah, פרק סה, כא">כא</span>
ובנו בתים וישבו ונטעו כרמים ואכלו פרים:<p dir="rtl">
<span dir="rtl" class="inlineHeader" id="b12_Isaiah, פרק סה, כב">כב</span>
לא יבנו ואחר ישב לא יטעו ואחר יאכל כי כימי העץ ימי עמי ומעשה ידיהם יבלו בחירי:<p dir="rtl">
<span dir="rtl" class="inlineHeader" id="b12_Isaiah, פרק סה, כג">כג</span>
לא ייגעו לריק ולא ילדו לבהלה כי זרע ברוכי יהוה המה וצאצאיהם אתם:<p dir="rtl">
<span dir="rtl" class="inlineHeader" id="b12_Isaiah, פרק סה, כד">כד</span>
והיה טרם יקראו ואני אענה עוד הם מדברים ואני אשמע:<p dir="rtl">
<span dir="rtl" class="inlineHeader" id="b12_Isaiah, פרק סה, כה">כה</span>
זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה: <B>(ס)</B><p dir="rtl">
<h3 dir="rtl" id="b12_Isaiah, פרק סו">פרק-סו</h3><p dir="rtl">
<span dir="rtl" class="inlineHeader" id="b12_Isaiah, פרק סו, א">א</span>
כה אמר יהוה השמים כסאי והארץ הדם רגלי אי זה בית אשר תבנו לי ואי זה מקום מנוחתי:<p dir="rtl">
<span dir="rtl" class="inlineHeader" id="b12_Isaiah, פרק סו, ב">ב</span>
ואת כל אלה ידי עשתה ויהיו כל אלה נאם יהוה ואל זה אביט אל עני ונכה רוח וחרד על דברי:<p dir="rtl">
<span dir="rtl" class="inlineHeader" id="b12_Isaiah, פרק סו, ג">ג</span>
שוחט השור מכה איש זובח השה ערף כלב מעלה מנחה דם חזיר מזכיר לבנה מברך און גם המה בחרו בדרכיהם ובשקוציהם נפשם חפצה:<p dir="rtl">
<span dir="rtl" class="inlineHeader" id="b12_Isaiah, פרק סו, ד">ד</span>
גם אני אבחר בתעלליהם ומגורתם אביא להם יען קראתי ואין עונה דברתי ולא שמעו ויעשו הרע בעיני ובאשר לא חפצתי בחרו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סו, ה">ה</span>
שמעו דבר יהוה החרדים אל דברו אמרו אחיכם שנאיכם מנדיכם למען שמי יכבד יהוה ונראה בשמחתכם והם יבשו:<p dir="rtl">
<span dir="rtl" class="inlineHeader" id="b12_Isaiah, פרק סו, ו">ו</span>
קול שאון מעיר קול מהיכל קול יהוה משלם גמול לאיביו:<p dir="rtl">
<span dir="rtl" class="inlineHeader" id="b12_Isaiah, פרק סו, ז">ז</span>
בטרם תחיל ילדה בטרם יבוא חבל לה והמליטה זכר:<p dir="rtl">
<span dir="rtl" class="inlineHeader" id="b12_Isaiah, פרק סו, ח">ח</span>
מי שמע כזאת מי ראה כאלה היוחל ארץ ביום אחד אם יולד גוי פעם אחת כי חלה גם ילדה ציון את בניה:<p dir="rtl">
<span dir="rtl" class="inlineHeader" id="b12_Isaiah, פרק סו, ט">ט</span>
האני אשביר ולא אוליד יאמר יהוה אם אני המוליד ועצרתי אמר אלהיך: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סו, י">י</span>
שמחו את ירושלם וגילו בה כל אהביה שישו אתה משוש כל המתאבלים עליה:<p dir="rtl">
<span dir="rtl" class="inlineHeader" id="b12_Isaiah, פרק סו, יא">יא</span>
למען תינקו ושבעתם משד תנחמיה למען תמצו והתענגתם מזיז כבודה: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סו, יב">יב</span>
כי כה אמר יהוה הנני נטה אליה כנהר שלום וכנחל שוטף כבוד גוים וינקתם על צד תנשאו ועל ברכים תשעשעו:<p dir="rtl">
<span dir="rtl" class="inlineHeader" id="b12_Isaiah, פרק סו, יג">יג</span>
כאיש אשר אמו תנחמנו כן אנכי אנחמכם ובירושלם תנחמו:<p dir="rtl">
<span dir="rtl" class="inlineHeader" id="b12_Isaiah, פרק סו, יד">יד</span>
וראיתם ושש לבכם ועצמותיכם כדשא תפרחנה ונודעה יד יהוה את עבדיו וזעם את איביו: <B>(ס)</B><p dir="rtl">
<span dir="rtl" class="inlineHeader" id="b12_Isaiah, פרק סו, טו">טו</span>
כי הנה יהוה באש יבוא וכסופה מרכבתיו להשיב בחמה אפו וגערתו בלהבי אש:<p dir="rtl">
<span dir="rtl" class="inlineHeader" id="b12_Isaiah, פרק סו, טז">טז</span>
כי באש יהוה נשפט ובחרבו את כל בשר ורבו חללי יהוה:<p dir="rtl">
<span dir="rtl" class="inlineHeader" id="b12_Isaiah, פרק סו, יז">יז</span>
המתקדשים והמטהרים אל הגנות אחר אחד בתוך אכלי בשר החזיר והשקץ והעכבר יחדו יספו נאם יהוה:<p dir="rtl">
<span dir="rtl" class="inlineHeader" id="b12_Isaiah, פרק סו, יח">יח</span>
ואנכי מעשיהם ומחשבתיהם באה לקבץ את כל הגוים והלשנות ובאו וראו את כבודי:<p dir="rtl">
<span dir="rtl" class="inlineHeader" id="b12_Isaiah, פרק סו, יט">יט</span>
ושמתי בהם אות ושלחתי מהם פליטים אל הגוים תרשיש פול ולוד משכי קשת תבל ויון האיים הרחקים אשר לא שמעו את שמעי ולא ראו את כבודי והגידו את כבודי בגוים:<p dir="rtl">
<span dir="rtl" class="inlineHeader" id="b12_Isaiah, פרק סו, כ">כ</span>
והביאו את כל אחיכם מכל הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם אמר יהוה כאשר יביאו בני ישראל את המנחה בכלי טהור בית יהוה:<p dir="rtl">
<span dir="rtl" class="inlineHeader" id="b12_Isaiah, פרק סו, כא">כא</span>
וגם מהם אקח לכהנים ללוים אמר יהוה:<p dir="rtl">
<span dir="rtl" class="inlineHeader" id="b12_Isaiah, פרק סו, כב">כב</span>
כי כאשר השמים החדשים והארץ החדשה אשר אני עשה עמדים לפני נאם יהוה כן יעמד זרעכם ושמכם:<p dir="rtl">
<span dir="rtl" class="inlineHeader" id="b12_Isaiah, פרק סו, כג">כג</span>
והיה מדי חדש בחדשו ומדי שבת בשבתו יבוא כל בשר להשתחות לפני אמר יהוה:<p dir="rtl">
<span dir="rtl" class="inlineHeader" id="b12_Isaiah, פרק סו, כד">כד</span>
ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל בשר: <B>(פפפ)</B><p dir="rtl">
