
<h3 dir="rtl" id="b13_Jeremiah, פרק א">פרק-א</h3><p dir="rtl">
<span dir="rtl" class="inlineHeader" id="b13_Jeremiah, פרק א, א">א</span>
דברי ירמיהו בן חלקיהו מן הכהנים אשר בענתות בארץ בנימן:<p dir="rtl">
<span dir="rtl" class="inlineHeader" id="b13_Jeremiah, פרק א, ב">ב</span>
אשר היה דבר יהוה אליו בימי יאשיהו בן אמון מלך יהודה בשלש עשרה שנה למלכו:<p dir="rtl">
<span dir="rtl" class="inlineHeader" id="b13_Jeremiah, פרק א, ג">ג</span>
ויהי בימי יהויקים בן יאשיהו מלך יהודה עד תם עשתי עשרה שנה לצדקיהו בן יאשיהו מלך יהודה עד גלות ירושלם בחדש החמישי: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק א, ד">ד</span>
ויהי דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק א, ה">ה</span>
בטרם אצורך בבטן ידעתיך ובטרם תצא מרחם הקדשתיך נביא לגוים נתתיך:<p dir="rtl">
<span dir="rtl" class="inlineHeader" id="b13_Jeremiah, פרק א, ו">ו</span>
ואמר אהה אדני יהוה הנה לא ידעתי דבר כי נער אנכי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק א, ז">ז</span>
ויאמר יהוה אלי אל תאמר נער אנכי כי על כל אשר אשלחך תלך ואת כל אשר אצוך תדבר:<p dir="rtl">
<span dir="rtl" class="inlineHeader" id="b13_Jeremiah, פרק א, ח">ח</span>
אל תירא מפניהם כי אתך אני להצלך נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק א, ט">ט</span>
וישלח יהוה את ידו ויגע על פי ויאמר יהוה אלי הנה נתתי דברי בפיך:<p dir="rtl">
<span dir="rtl" class="inlineHeader" id="b13_Jeremiah, פרק א, י">י</span>
ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס לבנות ולנטוע: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק א, יא">יא</span>
ויהי דבר יהוה אלי לאמר מה אתה ראה ירמיהו ואמר מקל שקד אני ראה:<p dir="rtl">
<span dir="rtl" class="inlineHeader" id="b13_Jeremiah, פרק א, יב">יב</span>
ויאמר יהוה אלי היטבת לראות כי שקד אני על דברי לעשתו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק א, יג">יג</span>
ויהי דבר יהוה אלי שנית לאמר מה אתה ראה ואמר סיר נפוח אני ראה ופניו מפני צפונה:<p dir="rtl">
<span dir="rtl" class="inlineHeader" id="b13_Jeremiah, פרק א, יד">יד</span>
ויאמר יהוה אלי מצפון תפתח הרעה על כל ישבי הארץ:<p dir="rtl">
<span dir="rtl" class="inlineHeader" id="b13_Jeremiah, פרק א, טו">טו</span>
כי הנני קרא לכל משפחות ממלכות צפונה נאם יהוה ובאו ונתנו איש כסאו פתח שערי ירושלם ועל כל חומתיה סביב ועל כל ערי יהודה:<p dir="rtl">
<span dir="rtl" class="inlineHeader" id="b13_Jeremiah, פרק א, טז">טז</span>
ודברתי משפטי אותם על כל רעתם אשר עזבוני ויקטרו לאלהים אחרים וישתחוו למעשי ידיהם:<p dir="rtl">
<span dir="rtl" class="inlineHeader" id="b13_Jeremiah, פרק א, יז">יז</span>
ואתה תאזר מתניך וקמת ודברת אליהם את כל אשר אנכי אצוך אל תחת מפניהם פן אחתך לפניהם:<p dir="rtl">
<span dir="rtl" class="inlineHeader" id="b13_Jeremiah, פרק א, יח">יח</span>
ואני הנה נתתיך היום לעיר מבצר ולעמוד ברזל ולחמות נחשת על כל הארץ למלכי יהודה לשריה לכהניה ולעם הארץ:<p dir="rtl">
<span dir="rtl" class="inlineHeader" id="b13_Jeremiah, פרק א, יט">יט</span>
ונלחמו אליך ולא יוכלו לך כי אתך אני נאם יהוה להצילך: <B>(פ)</B><p dir="rtl">
<h3 dir="rtl" id="b13_Jeremiah, פרק ב">פרק-ב</h3><p dir="rtl">
<span dir="rtl" class="inlineHeader" id="b13_Jeremiah, פרק ב, א">א</span>
ויהי דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק ב, ב">ב</span>
הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך לכתך אחרי במדבר בארץ לא זרועה:<p dir="rtl">
<span dir="rtl" class="inlineHeader" id="b13_Jeremiah, פרק ב, ג">ג</span>
קדש ישראל ליהוה ראשית תבואתה כל אכליו יאשמו רעה תבא אליהם נאם יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ב, ד">ד</span>
שמעו דבר יהוה בית יעקב וכל משפחות בית ישראל:<p dir="rtl">
<span dir="rtl" class="inlineHeader" id="b13_Jeremiah, פרק ב, ה">ה</span>
כה אמר יהוה מה מצאו אבותיכם בי עול כי רחקו מעלי וילכו אחרי ההבל ויהבלו:<p dir="rtl">
<span dir="rtl" class="inlineHeader" id="b13_Jeremiah, פרק ב, ו">ו</span>
ולא אמרו איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות בארץ לא עבר בה איש ולא ישב אדם שם:<p dir="rtl">
<span dir="rtl" class="inlineHeader" id="b13_Jeremiah, פרק ב, ז">ז</span>
ואביא אתכם אל ארץ הכרמל לאכל פריה וטובה ותבאו ותטמאו את ארצי ונחלתי שמתם לתועבה:<p dir="rtl">
<span dir="rtl" class="inlineHeader" id="b13_Jeremiah, פרק ב, ח">ח</span>
הכהנים לא אמרו איה יהוה ותפשי התורה לא ידעוני והרעים פשעו בי והנביאים נבאו בבעל ואחרי לא יועלו הלכו:<p dir="rtl">
<span dir="rtl" class="inlineHeader" id="b13_Jeremiah, פרק ב, ט">ט</span>
לכן עד אריב אתכם נאם יהוה ואת בני בניכם אריב:<p dir="rtl">
<span dir="rtl" class="inlineHeader" id="b13_Jeremiah, פרק ב, י">י</span>
כי עברו איי כתיים וראו וקדר שלחו והתבוננו מאד וראו הן היתה כזאת:<p dir="rtl">
<span dir="rtl" class="inlineHeader" id="b13_Jeremiah, פרק ב, יא">יא</span>
ההימיר גוי אלהים והמה לא אלהים ועמי המיר כבודו בלוא יועיל:<p dir="rtl">
<span dir="rtl" class="inlineHeader" id="b13_Jeremiah, פרק ב, יב">יב</span>
שמו שמים על זאת ושערו חרבו מאד נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ב, יג">יג</span>
כי שתים רעות עשה עמי אתי עזבו מקור מים חיים לחצב להם בארות בארת נשברים אשר לא יכלו המים:<p dir="rtl">
<span dir="rtl" class="inlineHeader" id="b13_Jeremiah, פרק ב, יד">יד</span>
העבד ישראל אם יליד בית הוא מדוע היה לבז:<p dir="rtl">
<span dir="rtl" class="inlineHeader" id="b13_Jeremiah, פרק ב, טו">טו</span>
עליו ישאגו כפרים נתנו קולם וישיתו ארצו לשמה עריו נצתה מבלי ישב:<p dir="rtl">
<span dir="rtl" class="inlineHeader" id="b13_Jeremiah, פרק ב, טז">טז</span>
גם בני נף ותחפנס ירעוך קדקד:<p dir="rtl">
<span dir="rtl" class="inlineHeader" id="b13_Jeremiah, פרק ב, יז">יז</span>
הלוא זאת תעשה לך עזבך את יהוה אלהיך בעת מוליכך בדרך:<p dir="rtl">
<span dir="rtl" class="inlineHeader" id="b13_Jeremiah, פרק ב, יח">יח</span>
ועתה מה לך לדרך מצרים לשתות מי שחור ומה לך לדרך אשור לשתות מי נהר:<p dir="rtl">
<span dir="rtl" class="inlineHeader" id="b13_Jeremiah, פרק ב, יט">יט</span>
תיסרך רעתך ומשבותיך תוכחך ודעי וראי כי רע ומר עזבך את יהוה אלהיך ולא פחדתי אליך נאם אדני יהוה צבאות:<p dir="rtl">
<span dir="rtl" class="inlineHeader" id="b13_Jeremiah, פרק ב, כ">כ</span>
כי מעולם שברתי עלך נתקתי מוסרתיך ותאמרי לא אעבד כי על כל גבעה גבהה ותחת כל עץ רענן את צעה זנה:<p dir="rtl">
<span dir="rtl" class="inlineHeader" id="b13_Jeremiah, פרק ב, כא">כא</span>
ואנכי נטעתיך שרק כלה זרע אמת ואיך נהפכת לי סורי הגפן נכריה:<p dir="rtl">
<span dir="rtl" class="inlineHeader" id="b13_Jeremiah, פרק ב, כב">כב</span>
כי אם תכבסי בנתר ותרבי לך ברית נכתם עונך לפני נאם אדני יהוה:<p dir="rtl">
<span dir="rtl" class="inlineHeader" id="b13_Jeremiah, פרק ב, כג">כג</span>
איך תאמרי לא נטמאתי אחרי הבעלים לא הלכתי ראי דרכך בגיא דעי מה עשית בכרה קלה משרכת דרכיה:<p dir="rtl">
<span dir="rtl" class="inlineHeader" id="b13_Jeremiah, פרק ב, כד">כד</span>
פרה למד מדבר באות נפשו שאפה רוח תאנתה מי ישיבנה כל מבקשיה לא ייעפו בחדשה ימצאונה:<p dir="rtl">
<span dir="rtl" class="inlineHeader" id="b13_Jeremiah, פרק ב, כה">כה</span>
מנעי רגלך מיחף וגורנך מצמאה ותאמרי נואש לוא כי אהבתי זרים ואחריהם אלך:<p dir="rtl">
<span dir="rtl" class="inlineHeader" id="b13_Jeremiah, פרק ב, כו">כו</span>
כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם:<p dir="rtl">
<span dir="rtl" class="inlineHeader" id="b13_Jeremiah, פרק ב, כז">כז</span>
אמרים לעץ אבי אתה ולאבן את ילדתני כי פנו אלי ערף ולא פנים ובעת רעתם יאמרו קומה והושיענו:<p dir="rtl">
<span dir="rtl" class="inlineHeader" id="b13_Jeremiah, פרק ב, כח">כח</span>
ואיה אלהיך אשר עשית לך יקומו אם יושיעוך בעת רעתך כי מספר עריך היו אלהיך יהודה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ב, כט">כט</span>
למה תריבו אלי כלכם פשעתם בי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ב, ל">ל</span>
לשוא הכיתי את בניכם מוסר לא לקחו אכלה חרבכם נביאיכם כאריה משחית:<p dir="rtl">
<span dir="rtl" class="inlineHeader" id="b13_Jeremiah, פרק ב, לא">לא</span>
הדור אתם ראו דבר יהוה המדבר הייתי לישראל אם ארץ מאפליה מדוע אמרו עמי רדנו לוא נבוא עוד אליך:<p dir="rtl">
<span dir="rtl" class="inlineHeader" id="b13_Jeremiah, פרק ב, לב">לב</span>
התשכח בתולה עדיה כלה קשריה ועמי שכחוני ימים אין מספר:<p dir="rtl">
<span dir="rtl" class="inlineHeader" id="b13_Jeremiah, פרק ב, לג">לג</span>
מה תיטבי דרכך לבקש אהבה לכן גם את הרעות למדתי את דרכיך:<p dir="rtl">
<span dir="rtl" class="inlineHeader" id="b13_Jeremiah, פרק ב, לד">לד</span>
גם בכנפיך נמצאו דם נפשות אביונים נקיים לא במחתרת מצאתים כי על כל אלה:<p dir="rtl">
<span dir="rtl" class="inlineHeader" id="b13_Jeremiah, פרק ב, לה">לה</span>
ותאמרי כי נקיתי אך שב אפו ממני הנני נשפט אותך על אמרך לא חטאתי:<p dir="rtl">
<span dir="rtl" class="inlineHeader" id="b13_Jeremiah, פרק ב, לו">לו</span>
מה תזלי מאד לשנות את דרכך גם ממצרים תבושי כאשר בשת מאשור:<p dir="rtl">
<span dir="rtl" class="inlineHeader" id="b13_Jeremiah, פרק ב, לז">לז</span>
גם מאת זה תצאי וידיך על ראשך כי מאס יהוה במבטחיך ולא תצליחי להם:<p dir="rtl">
<h3 dir="rtl" id="b13_Jeremiah, פרק ג">פרק-ג</h3><p dir="rtl">
<span dir="rtl" class="inlineHeader" id="b13_Jeremiah, פרק ג, א">א</span>
לאמר הן ישלח איש את אשתו והלכה מאתו והיתה לאיש אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ג, ב">ב</span>
שאי עיניך על שפים וראי איפה לא שגלת על דרכים ישבת להם כערבי במדבר ותחניפי ארץ בזנותיך וברעתך:<p dir="rtl">
<span dir="rtl" class="inlineHeader" id="b13_Jeremiah, פרק ג, ג">ג</span>
וימנעו רבבים ומלקוש לוא היה ומצח אשה זונה היה לך מאנת הכלם:<p dir="rtl">
<span dir="rtl" class="inlineHeader" id="b13_Jeremiah, פרק ג, ד">ד</span>
הלוא מעתה קראתי לי אבי אלוף נערי אתה:<p dir="rtl">
<span dir="rtl" class="inlineHeader" id="b13_Jeremiah, פרק ג, ה">ה</span>
הינטר לעולם אם ישמר לנצח הנה דברתי ותעשי הרעות ותוכל: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ג, ו">ו</span>
ויאמר יהוה אלי בימי יאשיהו המלך הראית אשר עשתה משבה ישראל הלכה היא על כל הר גבה ואל תחת כל עץ רענן ותזני שם:<p dir="rtl">
<span dir="rtl" class="inlineHeader" id="b13_Jeremiah, פרק ג, ז">ז</span>
ואמר אחרי עשותה את כל אלה אלי תשוב ולא שבה ותראה בגודה אחותה יהודה:<p dir="rtl">
<span dir="rtl" class="inlineHeader" id="b13_Jeremiah, פרק ג, ח">ח</span>
וארא כי על כל אדות אשר נאפה משבה ישראל שלחתיה ואתן את ספר כריתתיה אליה ולא יראה בגדה יהודה אחותה ותלך ותזן גם היא:<p dir="rtl">
<span dir="rtl" class="inlineHeader" id="b13_Jeremiah, פרק ג, ט">ט</span>
והיה מקל זנותה ותחנף את הארץ ותנאף את האבן ואת העץ:<p dir="rtl">
<span dir="rtl" class="inlineHeader" id="b13_Jeremiah, פרק ג, י">י</span>
וגם בכל זאת לא שבה אלי בגודה אחותה יהודה בכל לבה כי אם בשקר נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ג, יא">יא</span>
ויאמר יהוה אלי צדקה נפשה משבה ישראל מבגדה יהודה:<p dir="rtl">
<span dir="rtl" class="inlineHeader" id="b13_Jeremiah, פרק ג, יב">יב</span>
הלך וקראת את הדברים האלה צפונה ואמרת שובה משבה ישראל נאם יהוה לוא אפיל פני בכם כי חסיד אני נאם יהוה לא אטור לעולם:<p dir="rtl">
<span dir="rtl" class="inlineHeader" id="b13_Jeremiah, פרק ג, יג">יג</span>
אך דעי עונך כי ביהוה אלהיך פשעת ותפזרי את דרכיך לזרים תחת כל עץ רענן ובקולי לא שמעתם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ג, יד">יד</span>
שובו בנים שובבים נאם יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון:<p dir="rtl">
<span dir="rtl" class="inlineHeader" id="b13_Jeremiah, פרק ג, טו">טו</span>
ונתתי לכם רעים כלבי ורעו אתכם דעה והשכיל:<p dir="rtl">
<span dir="rtl" class="inlineHeader" id="b13_Jeremiah, פרק ג, טז">טז</span>
והיה כי תרבו ופריתם בארץ בימים ההמה נאם יהוה לא יאמרו עוד ארון ברית יהוה ולא יעלה על לב ולא יזכרו בו ולא יפקדו ולא יעשה עוד:<p dir="rtl">
<span dir="rtl" class="inlineHeader" id="b13_Jeremiah, פרק ג, יז">יז</span>
בעת ההיא יקראו לירושלם כסא יהוה ונקוו אליה כל הגוים לשם יהוה לירושלם ולא ילכו עוד אחרי שררות לבם הרע: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ג, יח">יח</span>
בימים ההמה ילכו בית יהודה על בית ישראל ויבאו יחדו מארץ צפון על הארץ אשר הנחלתי את אבותיכם:<p dir="rtl">
<span dir="rtl" class="inlineHeader" id="b13_Jeremiah, פרק ג, יט">יט</span>
ואנכי אמרתי איך אשיתך בבנים ואתן לך ארץ חמדה נחלת צבי צבאות גוים ואמר אבי תקראו לי ומאחרי לא תשובו<p dir="rtl">
<span dir="rtl" class="inlineHeader" id="b13_Jeremiah, פרק ג, כ">כ</span>
אכן בגדה אשה מרעה כן בגדתם בי בית ישראל נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ג, כא">כא</span>
קול על שפיים נשמע בכי תחנוני בני ישראל כי העוו את דרכם שכחו את יהוה אלהיהם:<p dir="rtl">
<span dir="rtl" class="inlineHeader" id="b13_Jeremiah, פרק ג, כב">כב</span>
שובו בנים שובבים ארפה משובתיכם הננו אתנו לך כי אתה יהוה אלהינו:<p dir="rtl">
<span dir="rtl" class="inlineHeader" id="b13_Jeremiah, פרק ג, כג">כג</span>
אכן לשקר מגבעות המון הרים אכן ביהוה אלהינו תשועת ישראל:<p dir="rtl">
<span dir="rtl" class="inlineHeader" id="b13_Jeremiah, פרק ג, כד">כד</span>
והבשת אכלה את יגיע אבותינו מנעורינו את צאנם ואת בקרם את בניהם ואת בנותיהם:<p dir="rtl">
<span dir="rtl" class="inlineHeader" id="b13_Jeremiah, פרק ג, כה">כה</span>
נשכבה בבשתנו ותכסנו כלמתנו כי ליהוה אלהינו חטאנו אנחנו ואבותינו מנעורינו ועד היום הזה ולא שמענו בקול יהוה אלהינו: <B>(ס)</B><p dir="rtl">
<h3 dir="rtl" id="b13_Jeremiah, פרק ד">פרק-ד</h3><p dir="rtl">
<span dir="rtl" class="inlineHeader" id="b13_Jeremiah, פרק ד, א">א</span>
אם תשוב ישראל נאם יהוה אלי תשוב ואם תסיר שקוציך מפני ולא תנוד:<p dir="rtl">
<span dir="rtl" class="inlineHeader" id="b13_Jeremiah, פרק ד, ב">ב</span>
ונשבעת חי יהוה באמת במשפט ובצדקה והתברכו בו גוים ובו יתהללו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ד, ג">ג</span>
כי כה אמר יהוה לאיש יהודה ולירושלם נירו לכם ניר ואל תזרעו אל קוצים:<p dir="rtl">
<span dir="rtl" class="inlineHeader" id="b13_Jeremiah, פרק ד, ד">ד</span>
המלו ליהוה והסרו ערלות לבבכם איש יהודה וישבי ירושלם פן תצא כאש חמתי ובערה ואין מכבה מפני רע מעלליכם:<p dir="rtl">
<span dir="rtl" class="inlineHeader" id="b13_Jeremiah, פרק ד, ה">ה</span>
הגידו ביהודה ובירושלם השמיעו ואמרו ותקעו שופר בארץ קראו מלאו ואמרו האספו ונבואה אל ערי המבצר:<p dir="rtl">
<span dir="rtl" class="inlineHeader" id="b13_Jeremiah, פרק ד, ו">ו</span>
שאו נס ציונה העיזו אל תעמדו כי רעה אנכי מביא מצפון ושבר גדול:<p dir="rtl">
<span dir="rtl" class="inlineHeader" id="b13_Jeremiah, פרק ד, ז">ז</span>
עלה אריה מסבכו ומשחית גוים נסע יצא ממקמו לשום ארצך לשמה עריך תצינה מאין יושב:<p dir="rtl">
<span dir="rtl" class="inlineHeader" id="b13_Jeremiah, פרק ד, ח">ח</span>
על זאת חגרו שקים ספדו והילילו כי לא שב חרון אף יהוה ממנו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ד, ט">ט</span>
והיה ביום ההוא נאם יהוה יאבד לב המלך ולב השרים ונשמו הכהנים והנביאים יתמהו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ד, י">י</span>
ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד הנפש:<p dir="rtl">
<span dir="rtl" class="inlineHeader" id="b13_Jeremiah, פרק ד, יא">יא</span>
בעת ההיא יאמר לעם הזה ולירושלם רוח צח שפיים במדבר דרך בת עמי לוא לזרות ולוא להבר:<p dir="rtl">
<span dir="rtl" class="inlineHeader" id="b13_Jeremiah, פרק ד, יב">יב</span>
רוח מלא מאלה יבוא לי עתה גם אני אדבר משפטים אותם:<p dir="rtl">
<span dir="rtl" class="inlineHeader" id="b13_Jeremiah, פרק ד, יג">יג</span>
הנה כעננים יעלה וכסופה מרכבותיו קלו מנשרים סוסיו אוי לנו כי שדדנו:<p dir="rtl">
<span dir="rtl" class="inlineHeader" id="b13_Jeremiah, פרק ד, יד">יד</span>
כבסי מרעה לבך ירושלם למען תושעי עד מתי תלין בקרבך מחשבות אונך:<p dir="rtl">
<span dir="rtl" class="inlineHeader" id="b13_Jeremiah, פרק ד, טו">טו</span>
כי קול מגיד מדן ומשמיע און מהר אפרים:<p dir="rtl">
<span dir="rtl" class="inlineHeader" id="b13_Jeremiah, פרק ד, טז">טז</span>
הזכירו לגוים הנה השמיעו על ירושלם נצרים באים מארץ המרחק ויתנו על ערי יהודה קולם:<p dir="rtl">
<span dir="rtl" class="inlineHeader" id="b13_Jeremiah, פרק ד, יז">יז</span>
כשמרי שדי היו עליה מסביב כי אתי מרתה נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ד, יח">יח</span>
דרכך ומעלליך עשו אלה לך זאת רעתך כי מר כי נגע עד לבך: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ד, יט">יט</span>
מעי מעי אחולה קירות לבי המה לי לבי לא אחריש כי קול שופר שמעתי נפשי תרועת מלחמה:<p dir="rtl">
<span dir="rtl" class="inlineHeader" id="b13_Jeremiah, פרק ד, כ">כ</span>
שבר על שבר נקרא כי שדדה כל הארץ פתאם שדדו אהלי רגע יריעתי:<p dir="rtl">
<span dir="rtl" class="inlineHeader" id="b13_Jeremiah, פרק ד, כא">כא</span>
עד מתי אראה נס אשמעה קול שופר: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ד, כב">כב</span>
כי אויל עמי אותי לא ידעו בנים סכלים המה ולא נבונים המה חכמים המה להרע ולהיטיב לא ידעו:<p dir="rtl">
<span dir="rtl" class="inlineHeader" id="b13_Jeremiah, פרק ד, כג">כג</span>
ראיתי את הארץ והנה תהו ובהו ואל השמים ואין אורם:<p dir="rtl">
<span dir="rtl" class="inlineHeader" id="b13_Jeremiah, פרק ד, כד">כד</span>
ראיתי ההרים והנה רעשים וכל הגבעות התקלקלו:<p dir="rtl">
<span dir="rtl" class="inlineHeader" id="b13_Jeremiah, פרק ד, כה">כה</span>
ראיתי והנה אין האדם וכל עוף השמים נדדו:<p dir="rtl">
<span dir="rtl" class="inlineHeader" id="b13_Jeremiah, פרק ד, כו">כו</span>
ראיתי והנה הכרמל המדבר וכל עריו נתצו מפני יהוה מפני חרון אפו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ד, כז">כז</span>
כי כה אמר יהוה שממה תהיה כל הארץ וכלה לא אעשה:<p dir="rtl">
<span dir="rtl" class="inlineHeader" id="b13_Jeremiah, פרק ד, כח">כח</span>
על זאת תאבל הארץ וקדרו השמים ממעל על כי דברתי זמתי ולא נחמתי ולא אשוב ממנה:<p dir="rtl">
<span dir="rtl" class="inlineHeader" id="b13_Jeremiah, פרק ד, כט">כט</span>
מקול פרש ורמה קשת ברחת כל העיר באו בעבים ובכפים עלו כל העיר עזובה ואין יושב בהן איש:<p dir="rtl">
<span dir="rtl" class="inlineHeader" id="b13_Jeremiah, פרק ד, ל">ל</span>
ואתי שדוד מה תעשי כי תלבשי שני כי תעדי עדי זהב כי תקרעי בפוך עיניך לשוא תתיפי מאסו בך עגבים נפשך יבקשו:<p dir="rtl">
<span dir="rtl" class="inlineHeader" id="b13_Jeremiah, פרק ד, לא">לא</span>
כי קול כחולה שמעתי צרה כמבכירה קול בת ציון תתיפח תפרש כפיה אוי נא לי כי עיפה נפשי להרגים: <B>(פ)</B><p dir="rtl">
<h3 dir="rtl" id="b13_Jeremiah, פרק ה">פרק-ה</h3><p dir="rtl">
<span dir="rtl" class="inlineHeader" id="b13_Jeremiah, פרק ה, א">א</span>
שוטטו בחוצות ירושלם וראו נא ודעו ובקשו ברחובותיה אם תמצאו איש אם יש עשה משפט מבקש אמונה ואסלח לה:<p dir="rtl">
<span dir="rtl" class="inlineHeader" id="b13_Jeremiah, פרק ה, ב">ב</span>
ואם חי יהוה יאמרו לכן לשקר ישבעו:<p dir="rtl">
<span dir="rtl" class="inlineHeader" id="b13_Jeremiah, פרק ה, ג">ג</span>
יהוה עיניך הלוא לאמונה הכיתה אתם ולא חלו כליתם מאנו קחת מוסר חזקו פניהם מסלע מאנו לשוב:<p dir="rtl">
<span dir="rtl" class="inlineHeader" id="b13_Jeremiah, פרק ה, ד">ד</span>
ואני אמרתי אך דלים הם נואלו כי לא ידעו דרך יהוה משפט אלהיהם:<p dir="rtl">
<span dir="rtl" class="inlineHeader" id="b13_Jeremiah, פרק ה, ה">ה</span>
אלכה לי אל הגדלים ואדברה אותם כי המה ידעו דרך יהוה משפט אלהיהם אך המה יחדו שברו על נתקו מוסרות:<p dir="rtl">
<span dir="rtl" class="inlineHeader" id="b13_Jeremiah, פרק ה, ו">ו</span>
על כן הכם אריה מיער זאב ערבות ישדדם נמר שקד על עריהם כל היוצא מהנה יטרף כי רבו פשעיהם עצמו משבותיהם<p dir="rtl">
<span dir="rtl" class="inlineHeader" id="b13_Jeremiah, פרק ה, ז">ז</span>
אי לזאת אסלוח לך בניך עזבוני וישבעו בלא אלהים ואשבע אותם וינאפו ובית זונה יתגדדו:<p dir="rtl">
<span dir="rtl" class="inlineHeader" id="b13_Jeremiah, פרק ה, ח">ח</span>
סוסים מיזנים משכים היו איש אל אשת רעהו יצהלו:<p dir="rtl">
<span dir="rtl" class="inlineHeader" id="b13_Jeremiah, פרק ה, ט">ט</span>
העל אלה לוא אפקד נאם יהוה ואם בגוי אשר כזה לא תתנקם נפשי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ה, י">י</span>
עלו בשרותיה ושחתו וכלה אל תעשו הסירו נטישותיה כי לוא ליהוה המה:<p dir="rtl">
<span dir="rtl" class="inlineHeader" id="b13_Jeremiah, פרק ה, יא">יא</span>
כי בגוד בגדו בי בית ישראל ובית יהודה נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ה, יב">יב</span>
כחשו ביהוה ויאמרו לא הוא ולא תבוא עלינו רעה וחרב ורעב לוא נראה:<p dir="rtl">
<span dir="rtl" class="inlineHeader" id="b13_Jeremiah, פרק ה, יג">יג</span>
והנביאים יהיו לרוח והדבר אין בהם כה יעשה להם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ה, יד">יד</span>
לכן כה אמר יהוה אלהי צבאות יען דברכם את הדבר הזה הנני נתן דברי בפיך לאש והעם הזה עצים ואכלתם:<p dir="rtl">
<span dir="rtl" class="inlineHeader" id="b13_Jeremiah, פרק ה, טו">טו</span>
הנני מביא עליכם גוי ממרחק בית ישראל נאם יהוה גוי איתן הוא גוי מעולם הוא גוי לא תדע לשנו ולא תשמע מה ידבר:<p dir="rtl">
<span dir="rtl" class="inlineHeader" id="b13_Jeremiah, פרק ה, טז">טז</span>
אשפתו כקבר פתוח כלם גבורים:<p dir="rtl">
<span dir="rtl" class="inlineHeader" id="b13_Jeremiah, פרק ה, יז">יז</span>
ואכל קצירך ולחמך יאכלו בניך ובנותיך יאכל צאנך ובקרך יאכל גפנך ותאנתך ירשש ערי מבצריך אשר אתה בוטח בהנה בחרב:<p dir="rtl">
<span dir="rtl" class="inlineHeader" id="b13_Jeremiah, פרק ה, יח">יח</span>
וגם בימים ההמה נאם יהוה לא אעשה אתכם כלה:<p dir="rtl">
<span dir="rtl" class="inlineHeader" id="b13_Jeremiah, פרק ה, יט">יט</span>
והיה כי תאמרו תחת מה עשה יהוה אלהינו לנו את כל אלה ואמרת אליהם כאשר עזבתם אותי ותעבדו אלהי נכר בארצכם כן תעבדו זרים בארץ לא לכם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ה, כ">כ</span>
הגידו זאת בבית יעקב והשמיעוה ביהודה לאמר:<p dir="rtl">
<span dir="rtl" class="inlineHeader" id="b13_Jeremiah, פרק ה, כא">כא</span>
שמעו נא זאת עם סכל ואין לב עינים להם ולא יראו אזנים להם ולא ישמעו:<p dir="rtl">
<span dir="rtl" class="inlineHeader" id="b13_Jeremiah, פרק ה, כב">כב</span>
האותי לא תיראו נאם יהוה אם מפני לא תחילו אשר שמתי חול גבול לים חק עולם ולא יעברנהו ויתגעשו ולא יוכלו והמו גליו ולא יעברנהו:<p dir="rtl">
<span dir="rtl" class="inlineHeader" id="b13_Jeremiah, פרק ה, כג">כג</span>
ולעם הזה היה לב סורר ומורה סרו וילכו:<p dir="rtl">
<span dir="rtl" class="inlineHeader" id="b13_Jeremiah, פרק ה, כד">כד</span>
ולא אמרו בלבבם נירא נא את יהוה אלהינו הנתן גשם וירה ומלקוש בעתו שבעות חקות קציר ישמר לנו:<p dir="rtl">
<span dir="rtl" class="inlineHeader" id="b13_Jeremiah, פרק ה, כה">כה</span>
עונותיכם הטו אלה וחטאותיכם מנעו הטוב מכם:<p dir="rtl">
<span dir="rtl" class="inlineHeader" id="b13_Jeremiah, פרק ה, כו">כו</span>
כי נמצאו בעמי רשעים ישור כשך יקושים הציבו משחית אנשים ילכדו:<p dir="rtl">
<span dir="rtl" class="inlineHeader" id="b13_Jeremiah, פרק ה, כז">כז</span>
ככלוב מלא עוף כן בתיהם מלאים מרמה על כן גדלו ויעשירו:<p dir="rtl">
<span dir="rtl" class="inlineHeader" id="b13_Jeremiah, פרק ה, כח">כח</span>
שמנו עשתו גם עברו דברי רע דין לא דנו דין יתום ויצליחו ומשפט אביונים לא שפטו:<p dir="rtl">
<span dir="rtl" class="inlineHeader" id="b13_Jeremiah, פרק ה, כט">כט</span>
העל אלה לא אפקד נאם יהוה אם בגוי אשר כזה לא תתנקם נפשי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ה, ל">ל</span>
שמה ושערורה נהיתה בארץ:<p dir="rtl">
<span dir="rtl" class="inlineHeader" id="b13_Jeremiah, פרק ה, לא">לא</span>
הנביאים נבאו בשקר והכהנים ירדו על ידיהם ועמי אהבו כן ומה תעשו לאחריתה:<p dir="rtl">
<h3 dir="rtl" id="b13_Jeremiah, פרק ו">פרק-ו</h3><p dir="rtl">
<span dir="rtl" class="inlineHeader" id="b13_Jeremiah, פרק ו, א">א</span>
העזו בני בנימן מקרב ירושלם ובתקוע תקעו שופר ועל בית הכרם שאו משאת כי רעה נשקפה מצפון ושבר גדול:<p dir="rtl">
<span dir="rtl" class="inlineHeader" id="b13_Jeremiah, פרק ו, ב">ב</span>
הנוה והמענגה דמיתי בת ציון:<p dir="rtl">
<span dir="rtl" class="inlineHeader" id="b13_Jeremiah, פרק ו, ג">ג</span>
אליה יבאו רעים ועדריהם תקעו עליה אהלים סביב רעו איש את ידו:<p dir="rtl">
<span dir="rtl" class="inlineHeader" id="b13_Jeremiah, פרק ו, ד">ד</span>
קדשו עליה מלחמה קומו ונעלה בצהרים אוי לנו כי פנה היום כי ינטו צללי ערב:<p dir="rtl">
<span dir="rtl" class="inlineHeader" id="b13_Jeremiah, פרק ו, ה">ה</span>
קומו ונעלה בלילה ונשחיתה ארמנותיה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ו, ו">ו</span>
כי כה אמר יהוה צבאות כרתו עצה ושפכו על ירושלם סללה היא העיר הפקד כלה עשק בקרבה:<p dir="rtl">
<span dir="rtl" class="inlineHeader" id="b13_Jeremiah, פרק ו, ז">ז</span>
כהקיר בור מימיה כן הקרה רעתה חמס ושד ישמע בה על פני תמיד חלי ומכה:<p dir="rtl">
<span dir="rtl" class="inlineHeader" id="b13_Jeremiah, פרק ו, ח">ח</span>
הוסרי ירושלם פן תקע נפשי ממך פן אשימך שממה ארץ לוא נושבה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ו, ט">ט</span>
כה אמר יהוה צבאות עולל יעוללו כגפן שארית ישראל השב ידך כבוצר על סלסלות:<p dir="rtl">
<span dir="rtl" class="inlineHeader" id="b13_Jeremiah, פרק ו, י">י</span>
על מי אדברה ואעידה וישמעו הנה ערלה אזנם ולא יוכלו להקשיב הנה דבר יהוה היה להם לחרפה לא יחפצו בו:<p dir="rtl">
<span dir="rtl" class="inlineHeader" id="b13_Jeremiah, פרק ו, יא">יא</span>
ואת חמת יהוה מלאתי נלאיתי הכיל שפך על עולל בחוץ ועל סוד בחורים יחדו כי גם איש עם אשה ילכדו זקן עם מלא ימים:<p dir="rtl">
<span dir="rtl" class="inlineHeader" id="b13_Jeremiah, פרק ו, יב">יב</span>
ונסבו בתיהם לאחרים שדות ונשים יחדו כי אטה את ידי על ישבי הארץ נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ו, יג">יג</span>
כי מקטנם ועד גדולם כלו בוצע בצע ומנביא ועד כהן כלו עשה שקר:<p dir="rtl">
<span dir="rtl" class="inlineHeader" id="b13_Jeremiah, פרק ו, יד">יד</span>
וירפאו את שבר עמי על נקלה לאמר שלום שלום ואין שלום:<p dir="rtl">
<span dir="rtl" class="inlineHeader" id="b13_Jeremiah, פרק ו, טו">טו</span>
הבישו כי תועבה עשו גם בוש לא יבושו גם הכלים לא ידעו לכן יפלו בנפלים בעת פקדתים יכשלו אמר יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ו, טז">טז</span>
כה אמר יהוה עמדו על דרכים וראו ושאלו לנתבות עולם אי זה דרך הטוב ולכו בה ומצאו מרגוע לנפשכם ויאמרו לא נלך:<p dir="rtl">
<span dir="rtl" class="inlineHeader" id="b13_Jeremiah, פרק ו, יז">יז</span>
והקמתי עליכם צפים הקשיבו לקול שופר ויאמרו לא נקשיב:<p dir="rtl">
<span dir="rtl" class="inlineHeader" id="b13_Jeremiah, פרק ו, יח">יח</span>
לכן שמעו הגוים ודעי עדה את אשר בם:<p dir="rtl">
<span dir="rtl" class="inlineHeader" id="b13_Jeremiah, פרק ו, יט">יט</span>
שמעי הארץ הנה אנכי מביא רעה אל העם הזה פרי מחשבותם כי על דברי לא הקשיבו ותורתי וימאסו בה:<p dir="rtl">
<span dir="rtl" class="inlineHeader" id="b13_Jeremiah, פרק ו, כ">כ</span>
למה זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא ערבו לי:<p dir="rtl">
<span dir="rtl" class="inlineHeader" id="b13_Jeremiah, פרק ו, כא">כא</span>
לכן כה אמר יהוה הנני נתן אל העם הזה מכשלים וכשלו בם אבות ובנים יחדו שכן ורעו יאבדו <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ו, כב">כב</span>
כה אמר יהוה הנה עם בא מארץ צפון וגוי גדול יעור מירכתי ארץ:<p dir="rtl">
<span dir="rtl" class="inlineHeader" id="b13_Jeremiah, פרק ו, כג">כג</span>
קשת וכידון יחזיקו אכזרי הוא ולא ירחמו קולם כים יהמה ועל סוסים ירכבו ערוך כאיש למלחמה עליך בת ציון:<p dir="rtl">
<span dir="rtl" class="inlineHeader" id="b13_Jeremiah, פרק ו, כד">כד</span>
שמענו את שמעו רפו ידינו צרה החזיקתנו חיל כיולדה:<p dir="rtl">
<span dir="rtl" class="inlineHeader" id="b13_Jeremiah, פרק ו, כה">כה</span>
אל תצאי השדה ובדרך אל תלכי כי חרב לאיב מגור מסביב:<p dir="rtl">
<span dir="rtl" class="inlineHeader" id="b13_Jeremiah, פרק ו, כו">כו</span>
בת עמי חגרי שק והתפלשי באפר אבל יחיד עשי לך מספד תמרורים כי פתאם יבא השדד עלינו:<p dir="rtl">
<span dir="rtl" class="inlineHeader" id="b13_Jeremiah, פרק ו, כז">כז</span>
בחון נתתיך בעמי מבצר ותדע ובחנת את דרכם:<p dir="rtl">
<span dir="rtl" class="inlineHeader" id="b13_Jeremiah, פרק ו, כח">כח</span>
כלם סרי סוררים הלכי רכיל נחשת וברזל כלם משחיתים המה:<p dir="rtl">
<span dir="rtl" class="inlineHeader" id="b13_Jeremiah, פרק ו, כט">כט</span>
נחר מפח מאשתם עפרת לשוא צרף צרוף ורעים לא נתקו:<p dir="rtl">
<span dir="rtl" class="inlineHeader" id="b13_Jeremiah, פרק ו, ל">ל</span>
כסף נמאס קראו להם כי מאס יהוה בהם: <B>(פ)</B><p dir="rtl">
<h3 dir="rtl" id="b13_Jeremiah, פרק ז">פרק-ז</h3><p dir="rtl">
<span dir="rtl" class="inlineHeader" id="b13_Jeremiah, פרק ז, א">א</span>
הדבר אשר היה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק ז, ב">ב</span>
עמד בשער בית יהוה וקראת שם את הדבר הזה ואמרת שמעו דבר יהוה כל יהודה הבאים בשערים האלה להשתחות ליהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ז, ג">ג</span>
כה אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה:<p dir="rtl">
<span dir="rtl" class="inlineHeader" id="b13_Jeremiah, פרק ז, ד">ד</span>
אל תבטחו לכם אל דברי השקר לאמר היכל יהוה היכל יהוה היכל יהוה המה:<p dir="rtl">
<span dir="rtl" class="inlineHeader" id="b13_Jeremiah, פרק ז, ה">ה</span>
כי אם היטיב תיטיבו את דרכיכם ואת מעלליכם אם עשו תעשו משפט בין איש ובין רעהו:<p dir="rtl">
<span dir="rtl" class="inlineHeader" id="b13_Jeremiah, פרק ז, ו">ו</span>
גר יתום ואלמנה לא תעשקו ודם נקי אל תשפכו במקום הזה ואחרי אלהים אחרים לא תלכו לרע לכם:<p dir="rtl">
<span dir="rtl" class="inlineHeader" id="b13_Jeremiah, פרק ז, ז">ז</span>
ושכנתי אתכם במקום הזה בארץ אשר נתתי לאבותיכם למן עולם ועד עולם:<p dir="rtl">
<span dir="rtl" class="inlineHeader" id="b13_Jeremiah, פרק ז, ח">ח</span>
הנה אתם בטחים לכם על דברי השקר לבלתי הועיל:<p dir="rtl">
<span dir="rtl" class="inlineHeader" id="b13_Jeremiah, פרק ז, ט">ט</span>
הגנב רצח ונאף והשבע לשקר וקטר לבעל והלך אחרי אלהים אחרים אשר לא ידעתם:<p dir="rtl">
<span dir="rtl" class="inlineHeader" id="b13_Jeremiah, פרק ז, י">י</span>
ובאתם ועמדתם לפני בבית הזה אשר נקרא שמי עליו ואמרתם נצלנו למען עשות את כל התועבות האלה:<p dir="rtl">
<span dir="rtl" class="inlineHeader" id="b13_Jeremiah, פרק ז, יא">יא</span>
המערת פרצים היה הבית הזה אשר נקרא שמי עליו בעיניכם גם אנכי הנה ראיתי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ז, יב">יב</span>
כי לכו נא אל מקומי אשר בשילו אשר שכנתי שמי שם בראשונה וראו את אשר עשיתי לו מפני רעת עמי ישראל:<p dir="rtl">
<span dir="rtl" class="inlineHeader" id="b13_Jeremiah, פרק ז, יג">יג</span>
ועתה יען עשותכם את כל המעשים האלה נאם יהוה ואדבר אליכם השכם ודבר ולא שמעתם ואקרא אתכם ולא עניתם:<p dir="rtl">
<span dir="rtl" class="inlineHeader" id="b13_Jeremiah, פרק ז, יד">יד</span>
ועשיתי לבית אשר נקרא שמי עליו אשר אתם בטחים בו ולמקום אשר נתתי לכם ולאבותיכם כאשר עשיתי לשלו:<p dir="rtl">
<span dir="rtl" class="inlineHeader" id="b13_Jeremiah, פרק ז, טו">טו</span>
והשלכתי אתכם מעל פני כאשר השלכתי את כל אחיכם את כל זרע אפרים: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ז, טז">טז</span>
ואתה אל תתפלל בעד העם הזה ואל תשא בעדם רנה ותפלה ואל תפגע בי כי אינני שמע אתך:<p dir="rtl">
<span dir="rtl" class="inlineHeader" id="b13_Jeremiah, פרק ז, יז">יז</span>
האינך ראה מה המה עשים בערי יהודה ובחצות ירושלם:<p dir="rtl">
<span dir="rtl" class="inlineHeader" id="b13_Jeremiah, פרק ז, יח">יח</span>
הבנים מלקטים עצים והאבות מבערים את האש והנשים לשות בצק לעשות כונים למלכת השמים והסך נסכים לאלהים אחרים למען הכעסני:<p dir="rtl">
<span dir="rtl" class="inlineHeader" id="b13_Jeremiah, פרק ז, יט">יט</span>
האתי הם מכעסים נאם יהוה הלוא אתם למען בשת פניהם:<p dir="rtl">
<span dir="rtl" class="inlineHeader" id="b13_Jeremiah, פרק ז, כ">כ</span>
לכן כה אמר אדני יהוה הנה אפי וחמתי נתכת אל המקום הזה על האדם ועל הבהמה ועל עץ השדה ועל פרי האדמה ובערה ולא תכבה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ז, כא">כא</span>
כה אמר יהוה צבאות אלהי ישראל עלותיכם ספו על זבחיכם ואכלו בשר:<p dir="rtl">
<span dir="rtl" class="inlineHeader" id="b13_Jeremiah, פרק ז, כב">כב</span>
כי לא דברתי את אבותיכם ולא צויתים ביום הוציא אותם מארץ מצרים על דברי עולה וזבח:<p dir="rtl">
<span dir="rtl" class="inlineHeader" id="b13_Jeremiah, פרק ז, כג">כג</span>
כי אם את הדבר הזה צויתי אותם לאמר שמעו בקולי והייתי לכם לאלהים ואתם תהיו לי לעם והלכתם בכל הדרך אשר אצוה אתכם למען ייטב לכם:<p dir="rtl">
<span dir="rtl" class="inlineHeader" id="b13_Jeremiah, פרק ז, כד">כד</span>
ולא שמעו ולא הטו את אזנם וילכו במעצות בשררות לבם הרע ויהיו לאחור ולא לפנים:<p dir="rtl">
<span dir="rtl" class="inlineHeader" id="b13_Jeremiah, פרק ז, כה">כה</span>
למן היום אשר יצאו אבותיכם מארץ מצרים עד היום הזה ואשלח אליכם את כל עבדי הנביאים יום השכם ושלח:<p dir="rtl">
<span dir="rtl" class="inlineHeader" id="b13_Jeremiah, פרק ז, כו">כו</span>
ולוא שמעו אלי ולא הטו את אזנם ויקשו את ערפם הרעו מאבותם:<p dir="rtl">
<span dir="rtl" class="inlineHeader" id="b13_Jeremiah, פרק ז, כז">כז</span>
ודברת אליהם את כל הדברים האלה ולא ישמעו אליך וקראת אליהם ולא יענוכה:<p dir="rtl">
<span dir="rtl" class="inlineHeader" id="b13_Jeremiah, פרק ז, כח">כח</span>
ואמרת אליהם זה הגוי אשר לוא שמעו בקול יהוה אלהיו ולא לקחו מוסר אבדה האמונה ונכרתה מפיהם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ז, כט">כט</span>
גזי נזרך והשליכי ושאי על שפים קינה כי מאס יהוה ויטש את דור עברתו:<p dir="rtl">
<span dir="rtl" class="inlineHeader" id="b13_Jeremiah, פרק ז, ל">ל</span>
כי עשו בני יהודה הרע בעיני נאום יהוה שמו שקוציהם בבית אשר נקרא שמי עליו לטמאו:<p dir="rtl">
<span dir="rtl" class="inlineHeader" id="b13_Jeremiah, פרק ז, לא">לא</span>
ובנו במות התפת אשר בגיא בן הנם לשרף את בניהם ואת בנתיהם באש אשר לא צויתי ולא עלתה על לבי: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ז, לב">לב</span>
לכן הנה ימים באים נאם יהוה ולא יאמר עוד התפת וגיא בן הנם כי אם גיא ההרגה וקברו בתפת מאין מקום:<p dir="rtl">
<span dir="rtl" class="inlineHeader" id="b13_Jeremiah, פרק ז, לג">לג</span>
והיתה נבלת העם הזה למאכל לעוף השמים ולבהמת הארץ ואין מחריד:<p dir="rtl">
<span dir="rtl" class="inlineHeader" id="b13_Jeremiah, פרק ז, לד">לד</span>
והשבתי מערי יהודה ומחצות ירושלם קול ששון וקול שמחה קול חתן וקול כלה כי לחרבה תהיה הארץ:<p dir="rtl">
<h3 dir="rtl" id="b13_Jeremiah, פרק ח">פרק-ח</h3><p dir="rtl">
<span dir="rtl" class="inlineHeader" id="b13_Jeremiah, פרק ח, א">א</span>
בעת ההיא נאם יהוה ויציאו את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלם מקבריהם:<p dir="rtl">
<span dir="rtl" class="inlineHeader" id="b13_Jeremiah, פרק ח, ב">ב</span>
ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם לא יאספו ולא יקברו לדמן על פני האדמה יהיו:<p dir="rtl">
<span dir="rtl" class="inlineHeader" id="b13_Jeremiah, פרק ח, ג">ג</span>
ונבחר מות מחיים לכל השארית הנשארים מן המשפחה הרעה הזאת בכל המקמות הנשארים אשר הדחתים שם נאם יהוה צבאות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ח, ד">ד</span>
ואמרת אליהם כה אמר יהוה היפלו ולא יקומו אם ישוב ולא ישוב:<p dir="rtl">
<span dir="rtl" class="inlineHeader" id="b13_Jeremiah, פרק ח, ה">ה</span>
מדוע שובבה העם הזה ירושלם משבה נצחת החזיקו בתרמית מאנו לשוב:<p dir="rtl">
<span dir="rtl" class="inlineHeader" id="b13_Jeremiah, פרק ח, ו">ו</span>
הקשבתי ואשמע לוא כן ידברו אין איש נחם על רעתו לאמר מה עשיתי כלה שב במרצותם כסוס שוטף במלחמה:<p dir="rtl">
<span dir="rtl" class="inlineHeader" id="b13_Jeremiah, פרק ח, ז">ז</span>
גם חסידה בשמים ידעה מועדיה ותר וסוס ועגור שמרו את עת באנה ועמי לא ידעו את משפט יהוה:<p dir="rtl">
<span dir="rtl" class="inlineHeader" id="b13_Jeremiah, פרק ח, ח">ח</span>
איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים:<p dir="rtl">
<span dir="rtl" class="inlineHeader" id="b13_Jeremiah, פרק ח, ט">ט</span>
הבישו חכמים חתו וילכדו הנה בדבר יהוה מאסו וחכמת מה להם:<p dir="rtl">
<span dir="rtl" class="inlineHeader" id="b13_Jeremiah, פרק ח, י">י</span>
לכן אתן את נשיהם לאחרים שדותיהם ליורשים כי מקטן ועד גדול כלה בצע בצע מנביא ועד כהן כלה עשה שקר:<p dir="rtl">
<span dir="rtl" class="inlineHeader" id="b13_Jeremiah, פרק ח, יא">יא</span>
וירפו את שבר בת עמי על נקלה לאמר שלום שלום ואין שלום:<p dir="rtl">
<span dir="rtl" class="inlineHeader" id="b13_Jeremiah, פרק ח, יב">יב</span>
הבשו כי תועבה עשו גם בוש לא יבשו והכלם לא ידעו לכן יפלו בנפלים בעת פקדתם יכשלו אמר יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ח, יג">יג</span>
אסף אסיפם נאם יהוה אין ענבים בגפן ואין תאנים בתאנה והעלה נבל ואתן להם יעברום:<p dir="rtl">
<span dir="rtl" class="inlineHeader" id="b13_Jeremiah, פרק ח, יד">יד</span>
על מה אנחנו ישבים האספו ונבוא אל ערי המבצר ונדמה שם כי יהוה אלהינו הדמנו וישקנו מי ראש כי חטאנו ליהוה:<p dir="rtl">
<span dir="rtl" class="inlineHeader" id="b13_Jeremiah, פרק ח, טו">טו</span>
קוה לשלום ואין טוב לעת מרפה והנה בעתה:<p dir="rtl">
<span dir="rtl" class="inlineHeader" id="b13_Jeremiah, פרק ח, טז">טז</span>
מדן נשמע נחרת סוסיו מקול מצהלות אביריו רעשה כל הארץ ויבואו ויאכלו ארץ ומלואה עיר וישבי בה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ח, יז">יז</span>
כי הנני משלח בכם נחשים צפענים אשר אין להם לחש ונשכו אתכם נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ח, יח">יח</span>
מבליגיתי עלי יגון עלי לבי דוי:<p dir="rtl">
<span dir="rtl" class="inlineHeader" id="b13_Jeremiah, פרק ח, יט">יט</span>
הנה קול שועת בת עמי מארץ מרחקים היהוה אין בציון אם מלכה אין בה מדוע הכעסוני בפסליהם בהבלי נכר:<p dir="rtl">
<span dir="rtl" class="inlineHeader" id="b13_Jeremiah, פרק ח, כ">כ</span>
עבר קציר כלה קיץ ואנחנו לוא נושענו:<p dir="rtl">
<span dir="rtl" class="inlineHeader" id="b13_Jeremiah, פרק ח, כא">כא</span>
על שבר בת עמי השברתי קדרתי שמה החזקתני:<p dir="rtl">
<span dir="rtl" class="inlineHeader" id="b13_Jeremiah, פרק ח, כב">כב</span>
הצרי אין בגלעד אם רפא אין שם כי מדוע לא עלתה ארכת בת עמי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ח, כג">כג</span>
מי יתן ראשי מים ועיני מקור דמעה ואבכה יומם ולילה את חללי בת עמי: <B>(ס)</B><p dir="rtl">
<h3 dir="rtl" id="b13_Jeremiah, פרק ט">פרק-ט</h3><p dir="rtl">
<span dir="rtl" class="inlineHeader" id="b13_Jeremiah, פרק ט, א">א</span>
מי יתנני במדבר מלון ארחים ואעזבה את עמי ואלכה מאתם כי כלם מנאפים עצרת בגדים:<p dir="rtl">
<span dir="rtl" class="inlineHeader" id="b13_Jeremiah, פרק ט, ב">ב</span>
וידרכו את לשונם קשתם שקר ולא לאמונה גברו בארץ כי מרעה אל רעה יצאו ואתי לא ידעו נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ט, ג">ג</span>
איש מרעהו השמרו ועל כל אח אל תבטחו כי כל אח עקוב יעקב וכל רע רכיל יהלך:<p dir="rtl">
<span dir="rtl" class="inlineHeader" id="b13_Jeremiah, פרק ט, ד">ד</span>
ואיש ברעהו יהתלו ואמת לא ידברו למדו לשונם דבר שקר העוה נלאו:<p dir="rtl">
<span dir="rtl" class="inlineHeader" id="b13_Jeremiah, פרק ט, ה">ה</span>
שבתך בתוך מרמה במרמה מאנו דעת אותי נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, ו">ו</span>
לכן כה אמר יהוה צבאות הנני צורפם ובחנתים כי איך אעשה מפני בת עמי:<p dir="rtl">
<span dir="rtl" class="inlineHeader" id="b13_Jeremiah, פרק ט, ז">ז</span>
חץ שוחט לשונם מרמה דבר בפיו שלום את רעהו ידבר ובקרבו ישים ארבו:<p dir="rtl">
<span dir="rtl" class="inlineHeader" id="b13_Jeremiah, פרק ט, ח">ח</span>
העל אלה לא אפקד בם נאם יהוה אם בגוי אשר כזה לא תתנקם נפשי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, ט">ט</span>
על ההרים אשא בכי ונהי ועל נאות מדבר קינה כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו:<p dir="rtl">
<span dir="rtl" class="inlineHeader" id="b13_Jeremiah, פרק ט, י">י</span>
ונתתי את ירושלם לגלים מעון תנים ואת ערי יהודה אתן שממה מבלי יושב: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, יא">יא</span>
מי האיש החכם ויבן את זאת ואשר דבר פי יהוה אליו ויגדה על מה אבדה הארץ נצתה כמדבר מבלי עבר: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, יב">יב</span>
ויאמר יהוה על עזבם את תורתי אשר נתתי לפניהם ולא שמעו בקולי ולא הלכו בה:<p dir="rtl">
<span dir="rtl" class="inlineHeader" id="b13_Jeremiah, פרק ט, יג">יג</span>
וילכו אחרי שררות לבם ואחרי הבעלים אשר למדום אבותם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, יד">יד</span>
לכן כה אמר יהוה צבאות אלהי ישראל הנני מאכילם את העם הזה לענה והשקיתים מי ראש:<p dir="rtl">
<span dir="rtl" class="inlineHeader" id="b13_Jeremiah, פרק ט, טו">טו</span>
והפצותים בגוים אשר לא ידעו המה ואבותם ושלחתי אחריהם את החרב עד כלותי אותם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, טז">טז</span>
כה אמר יהוה צבאות התבוננו וקראו למקוננות ותבואינה ואל החכמות שלחו ותבואנה:<p dir="rtl">
<span dir="rtl" class="inlineHeader" id="b13_Jeremiah, פרק ט, יז">יז</span>
ותמהרנה ותשנה עלינו נהי ותרדנה עינינו דמעה ועפעפינו יזלו מים:<p dir="rtl">
<span dir="rtl" class="inlineHeader" id="b13_Jeremiah, פרק ט, יח">יח</span>
כי קול נהי נשמע מציון איך שדדנו בשנו מאד כי עזבנו ארץ כי השליכו משכנותינו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, יט">יט</span>
כי שמענה נשים דבר יהוה ותקח אזנכם דבר פיו ולמדנה בנותיכם נהי ואשה רעותה קינה:<p dir="rtl">
<span dir="rtl" class="inlineHeader" id="b13_Jeremiah, פרק ט, כ">כ</span>
כי עלה מות בחלונינו בא בארמנותינו להכרית עולל מחוץ בחורים מרחבות:<p dir="rtl">
<span dir="rtl" class="inlineHeader" id="b13_Jeremiah, פרק ט, כא">כא</span>
דבר כה נאם יהוה ונפלה נבלת האדם כדמן על פני השדה וכעמיר מאחרי הקצר ואין מאסף: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, כב">כב</span>
כה אמר יהוה אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו:<p dir="rtl">
<span dir="rtl" class="inlineHeader" id="b13_Jeremiah, פרק ט, כג">כג</span>
כי אם בזאת יתהלל המתהלל השכל וידע אותי כי אני יהוה עשה חסד משפט וצדקה בארץ כי באלה חפצתי נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ט, כד">כד</span>
הנה ימים באים נאם יהוה ופקדתי על כל מול בערלה:<p dir="rtl">
<span dir="rtl" class="inlineHeader" id="b13_Jeremiah, פרק ט, כה">כה</span>
על מצרים ועל יהודה ועל אדום ועל בני עמון ועל מואב ועל כל קצוצי פאה הישבים במדבר כי כל הגוים ערלים וכל בית ישראל ערלי לב: <B>(ס)</B><p dir="rtl">
<h3 dir="rtl" id="b13_Jeremiah, פרק י">פרק-י</h3><p dir="rtl">
<span dir="rtl" class="inlineHeader" id="b13_Jeremiah, פרק י, א">א</span>
שמעו את הדבר אשר דבר יהוה עליכם בית ישראל:<p dir="rtl">
<span dir="rtl" class="inlineHeader" id="b13_Jeremiah, פרק י, ב">ב</span>
כה אמר יהוה אל דרך הגוים אל תלמדו ומאתות השמים אל תחתו כי יחתו הגוים מהמה:<p dir="rtl">
<span dir="rtl" class="inlineHeader" id="b13_Jeremiah, פרק י, ג">ג</span>
כי חקות העמים הבל הוא כי עץ מיער כרתו מעשה ידי חרש במעצד:<p dir="rtl">
<span dir="rtl" class="inlineHeader" id="b13_Jeremiah, פרק י, ד">ד</span>
בכסף ובזהב ייפהו במסמרות ובמקבות יחזקום ולוא יפיק:<p dir="rtl">
<span dir="rtl" class="inlineHeader" id="b13_Jeremiah, פרק י, ה">ה</span>
כתמר מקשה המה ולא ידברו נשוא ינשוא כי לא יצעדו אל תיראו מהם כי לא ירעו וגם היטיב אין אותם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק י, ו">ו</span>
מאין כמוך יהוה גדול אתה וגדול שמך בגבורה:<p dir="rtl">
<span dir="rtl" class="inlineHeader" id="b13_Jeremiah, פרק י, ז">ז</span>
מי לא יראך מלך הגוים כי לך יאתה כי בכל חכמי הגוים ובכל מלכותם מאין כמוך:<p dir="rtl">
<span dir="rtl" class="inlineHeader" id="b13_Jeremiah, פרק י, ח">ח</span>
ובאחת יבערו ויכסלו מוסר הבלים עץ הוא:<p dir="rtl">
<span dir="rtl" class="inlineHeader" id="b13_Jeremiah, פרק י, ט">ט</span>
כסף מרקע מתרשיש יובא וזהב מאופז מעשה חרש וידי צורף תכלת וארגמן לבושם מעשה חכמים כלם:<p dir="rtl">
<span dir="rtl" class="inlineHeader" id="b13_Jeremiah, פרק י, י">י</span>
ויהוה אלהים אמת הוא אלהים חיים ומלך עולם מקצפו תרעש הארץ ולא יכלו גוים זעמו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק י, יא">יא</span>
כדנה תאמרון להום אלהיא די שמיא וארקא לא עבדו יאבדו מארעא ומן תחות שמיא אלה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק י, יב">יב</span>
עשה ארץ בכחו מכין תבל בחכמתו ובתבונתו נטה שמים:<p dir="rtl">
<span dir="rtl" class="inlineHeader" id="b13_Jeremiah, פרק י, יג">יג</span>
לקול תתו המון מים בשמים ויעלה נשאים מקצה ארץ ברקים למטר עשה ויוצא רוח מאצרתיו:<p dir="rtl">
<span dir="rtl" class="inlineHeader" id="b13_Jeremiah, פרק י, יד">יד</span>
נבער כל אדם מדעת הביש כל צורף מפסל כי שקר נסכו ולא רוח בם:<p dir="rtl">
<span dir="rtl" class="inlineHeader" id="b13_Jeremiah, פרק י, טו">טו</span>
הבל המה מעשה תעתעים בעת פקדתם יאבדו:<p dir="rtl">
<span dir="rtl" class="inlineHeader" id="b13_Jeremiah, פרק י, טז">טז</span>
לא כאלה חלק יעקב כי יוצר הכל הוא וישראל שבט נחלתו יהוה צבאות שמו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק י, יז">יז</span>
אספי מארץ כנעתך ישבתי במצור: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק י, יח">יח</span>
כי כה אמר יהוה הנני קולע את יושבי הארץ בפעם הזאת והצרותי להם למען ימצאו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק י, יט">יט</span>
אוי לי על שברי נחלה מכתי ואני אמרתי אך זה חלי ואשאנו:<p dir="rtl">
<span dir="rtl" class="inlineHeader" id="b13_Jeremiah, פרק י, כ">כ</span>
אהלי שדד וכל מיתרי נתקו בני יצאני ואינם אין נטה עוד אהלי ומקים יריעותי:<p dir="rtl">
<span dir="rtl" class="inlineHeader" id="b13_Jeremiah, פרק י, כא">כא</span>
כי נבערו הרעים ואת יהוה לא דרשו על כן לא השכילו וכל מרעיתם נפוצה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק י, כב">כב</span>
קול שמועה הנה באה ורעש גדול מארץ צפון לשום את ערי יהודה שממה מעון תנים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק י, כג">כג</span>
ידעתי יהוה כי לא לאדם דרכו לא לאיש הלך והכין את צעדו:<p dir="rtl">
<span dir="rtl" class="inlineHeader" id="b13_Jeremiah, פרק י, כד">כד</span>
יסרני יהוה אך במשפט אל באפך פן תמעטני:<p dir="rtl">
<span dir="rtl" class="inlineHeader" id="b13_Jeremiah, פרק י, כה">כה</span>
שפך חמתך על הגוים אשר לא ידעוך ועל משפחות אשר בשמך לא קראו כי אכלו את יעקב ואכלהו ויכלהו ואת נוהו השמו: <B>(פ)</B><p dir="rtl">
<h3 dir="rtl" id="b13_Jeremiah, פרק יא">פרק-יא</h3><p dir="rtl">
<span dir="rtl" class="inlineHeader" id="b13_Jeremiah, פרק יא, א">א</span>
הדבר אשר היה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק יא, ב">ב</span>
שמעו את דברי הברית הזאת ודברתם אל איש יהודה ועל ישבי ירושלם:<p dir="rtl">
<span dir="rtl" class="inlineHeader" id="b13_Jeremiah, פרק יא, ג">ג</span>
ואמרת אליהם כה אמר יהוה אלהי ישראל ארור האיש אשר לא ישמע את דברי הברית הזאת:<p dir="rtl">
<span dir="rtl" class="inlineHeader" id="b13_Jeremiah, פרק יא, ד">ד</span>
אשר צויתי את אבותיכם ביום הוציאי אותם מארץ מצרים מכור הברזל לאמר שמעו בקולי ועשיתם אותם ככל אשר אצוה אתכם והייתם לי לעם ואנכי אהיה לכם לאלהים:<p dir="rtl">
<span dir="rtl" class="inlineHeader" id="b13_Jeremiah, פרק יא, ה">ה</span>
למען הקים את השבועה אשר נשבעתי לאבותיכם לתת להם ארץ זבת חלב ודבש כיום הזה ואען ואמר אמן יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יא, ו">ו</span>
ויאמר יהוה אלי קרא את כל הדברים האלה בערי יהודה ובחצות ירושלם לאמר שמעו את דברי הברית הזאת ועשיתם אותם:<p dir="rtl">
<span dir="rtl" class="inlineHeader" id="b13_Jeremiah, פרק יא, ז">ז</span>
כי העד העדתי באבותיכם ביום העלותי אותם מארץ מצרים ועד היום הזה השכם והעד לאמר שמעו בקולי:<p dir="rtl">
<span dir="rtl" class="inlineHeader" id="b13_Jeremiah, פרק יא, ח">ח</span>
ולא שמעו ולא הטו את אזנם וילכו איש בשרירות לבם הרע ואביא עליהם את כל דברי הברית הזאת אשר צויתי לעשות ולא עשו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יא, ט">ט</span>
ויאמר יהוה אלי נמצא קשר באיש יהודה ובישבי ירושלם:<p dir="rtl">
<span dir="rtl" class="inlineHeader" id="b13_Jeremiah, פרק יא, י">י</span>
שבו על עונת אבותם הראשנים אשר מאנו לשמוע את דברי והמה הלכו אחרי אלהים אחרים לעבדם הפרו בית ישראל ובית יהודה את בריתי אשר כרתי את אבותם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יא, יא">יא</span>
לכן כה אמר יהוה הנני מביא אליהם רעה אשר לא יוכלו לצאת ממנה וזעקו אלי ולא אשמע אליהם:<p dir="rtl">
<span dir="rtl" class="inlineHeader" id="b13_Jeremiah, פרק יא, יב">יב</span>
והלכו ערי יהודה וישבי ירושלם וזעקו אל האלהים אשר הם מקטרים להם והושע לא יושיעו להם בעת רעתם:<p dir="rtl">
<span dir="rtl" class="inlineHeader" id="b13_Jeremiah, פרק יא, יג">יג</span>
כי מספר עריך היו אלהיך יהודה ומספר חצות ירושלם שמתם מזבחות לבשת מזבחות לקטר לבעל: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יא, יד">יד</span>
ואתה אל תתפלל בעד העם הזה ואל תשא בעדם רנה ותפלה כי אינני שמע בעת קראם אלי בעד רעתם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יא, טו">טו</span>
מה לידידי בביתי עשותה המזמתה הרבים ובשר קדש יעברו מעליך כי רעתכי אז תעלזי:<p dir="rtl">
<span dir="rtl" class="inlineHeader" id="b13_Jeremiah, פרק יא, טז">טז</span>
זית רענן יפה פרי תאר קרא יהוה שמך לקול המולה גדלה הצית אש עליה ורעו דליותיו:<p dir="rtl">
<span dir="rtl" class="inlineHeader" id="b13_Jeremiah, פרק יא, יז">יז</span>
ויהוה צבאות הנוטע אותך דבר עליך רעה בגלל רעת בית ישראל ובית יהודה אשר עשו להם להכעסני לקטר לבעל: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יא, יח">יח</span>
ויהוה הודיעני ואדעה אז הראיתני מעלליהם:<p dir="rtl">
<span dir="rtl" class="inlineHeader" id="b13_Jeremiah, פרק יא, יט">יט</span>
ואני ככבש אלוף יובל לטבוח ולא ידעתי כי עלי חשבו מחשבות נשחיתה עץ בלחמו ונכרתנו מארץ חיים ושמו לא יזכר עוד:<p dir="rtl">
<span dir="rtl" class="inlineHeader" id="b13_Jeremiah, פרק יא, כ">כ</span>
ויהוה צבאות שפט צדק בחן כליות ולב אראה נקמתך מהם כי אליך גליתי את ריבי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יא, כא">כא</span>
לכן כה אמר יהוה על אנשי ענתות המבקשים את נפשך לאמר לא תנבא בשם יהוה ולא תמות בידנו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יא, כב">כב</span>
לכן כה אמר יהוה צבאות הנני פקד עליהם הבחורים ימתו בחרב בניהם ובנותיהם ימתו ברעב:<p dir="rtl">
<span dir="rtl" class="inlineHeader" id="b13_Jeremiah, פרק יא, כג">כג</span>
ושארית לא תהיה להם כי אביא רעה אל אנשי ענתות שנת פקדתם: <B>(ס)</B><p dir="rtl">
<h3 dir="rtl" id="b13_Jeremiah, פרק יב">פרק-יב</h3><p dir="rtl">
<span dir="rtl" class="inlineHeader" id="b13_Jeremiah, פרק יב, א">א</span>
צדיק אתה יהוה כי אריב אליך אך משפטים אדבר אותך מדוע דרך רשעים צלחה שלו כל בגדי בגד:<p dir="rtl">
<span dir="rtl" class="inlineHeader" id="b13_Jeremiah, פרק יב, ב">ב</span>
נטעתם גם שרשו ילכו גם עשו פרי קרוב אתה בפיהם ורחוק מכליותיהם:<p dir="rtl">
<span dir="rtl" class="inlineHeader" id="b13_Jeremiah, פרק יב, ג">ג</span>
ואתה יהוה ידעתני תראני ובחנת לבי אתך התקם כצאן לטבחה והקדשם ליום הרגה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יב, ד">ד</span>
עד מתי תאבל הארץ ועשב כל השדה ייבש מרעת ישבי בה ספתה בהמות ועוף כי אמרו לא יראה את אחריתנו:<p dir="rtl">
<span dir="rtl" class="inlineHeader" id="b13_Jeremiah, פרק יב, ה">ה</span>
כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן:<p dir="rtl">
<span dir="rtl" class="inlineHeader" id="b13_Jeremiah, פרק יב, ו">ו</span>
כי גם אחיך ובית אביך גם המה בגדו בך גם המה קראו אחריך מלא אל תאמן בם כי ידברו אליך טובות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יב, ז">ז</span>
עזבתי את ביתי נטשתי את נחלתי נתתי את ידדות נפשי בכף איביה:<p dir="rtl">
<span dir="rtl" class="inlineHeader" id="b13_Jeremiah, פרק יב, ח">ח</span>
היתה לי נחלתי כאריה ביער נתנה עלי בקולה על כן שנאתיה:<p dir="rtl">
<span dir="rtl" class="inlineHeader" id="b13_Jeremiah, פרק יב, ט">ט</span>
העיט צבוע נחלתי לי העיט סביב עליה לכו אספו כל חית השדה התיו לאכלה:<p dir="rtl">
<span dir="rtl" class="inlineHeader" id="b13_Jeremiah, פרק יב, י">י</span>
רעים רבים שחתו כרמי בססו את חלקתי נתנו את חלקת חמדתי למדבר שממה:<p dir="rtl">
<span dir="rtl" class="inlineHeader" id="b13_Jeremiah, פרק יב, יא">יא</span>
שמה לשממה אבלה עלי שממה נשמה כל הארץ כי אין איש שם על לב:<p dir="rtl">
<span dir="rtl" class="inlineHeader" id="b13_Jeremiah, פרק יב, יב">יב</span>
על כל שפים במדבר באו שדדים כי חרב ליהוה אכלה מקצה ארץ ועד קצה הארץ אין שלום לכל בשר: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יב, יג">יג</span>
זרעו חטים וקצים קצרו נחלו לא יועלו ובשו מתבואתיכם מחרון אף יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יב, יד">יד</span>
כה אמר יהוה על כל שכני הרעים הנגעים בנחלה אשר הנחלתי את עמי את ישראל הנני נתשם מעל אדמתם ואת בית יהודה אתוש מתוכם:<p dir="rtl">
<span dir="rtl" class="inlineHeader" id="b13_Jeremiah, פרק יב, טו">טו</span>
והיה אחרי נתשי אותם אשוב ורחמתים והשבתים איש לנחלתו ואיש לארצו:<p dir="rtl">
<span dir="rtl" class="inlineHeader" id="b13_Jeremiah, פרק יב, טז">טז</span>
והיה אם למד ילמדו את דרכי עמי להשבע בשמי חי יהוה כאשר למדו את עמי להשבע בבעל ונבנו בתוך עמי:<p dir="rtl">
<span dir="rtl" class="inlineHeader" id="b13_Jeremiah, פרק יב, יז">יז</span>
ואם לא ישמעו ונתשתי את הגוי ההוא נתוש ואבד נאם יהוה: <B>(ס)</B><p dir="rtl">
<h3 dir="rtl" id="b13_Jeremiah, פרק יג">פרק-יג</h3><p dir="rtl">
<span dir="rtl" class="inlineHeader" id="b13_Jeremiah, פרק יג, א">א</span>
כה אמר יהוה אלי הלוך וקנית לך אזור פשתים ושמתו על מתניך ובמים לא תבאהו:<p dir="rtl">
<span dir="rtl" class="inlineHeader" id="b13_Jeremiah, פרק יג, ב">ב</span>
ואקנה את האזור כדבר יהוה ואשם על מתני: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יג, ג">ג</span>
ויהי דבר יהוה אלי שנית לאמר:<p dir="rtl">
<span dir="rtl" class="inlineHeader" id="b13_Jeremiah, פרק יג, ד">ד</span>
קח את האזור אשר קנית אשר על מתניך וקום לך פרתה וטמנהו שם בנקיק הסלע:<p dir="rtl">
<span dir="rtl" class="inlineHeader" id="b13_Jeremiah, פרק יג, ה">ה</span>
ואלך ואטמנהו בפרת כאשר צוה יהוה אותי:<p dir="rtl">
<span dir="rtl" class="inlineHeader" id="b13_Jeremiah, פרק יג, ו">ו</span>
ויהי מקץ ימים רבים ויאמר יהוה אלי קום לך פרתה וקח משם את האזור אשר צויתיך לטמנו שם:<p dir="rtl">
<span dir="rtl" class="inlineHeader" id="b13_Jeremiah, פרק יג, ז">ז</span>
ואלך פרתה ואחפר ואקח את האזור מן המקום אשר טמנתיו שמה והנה נשחת האזור לא יצלח לכל: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יג, ח">ח</span>
ויהי דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק יג, ט">ט</span>
כה אמר יהוה ככה אשחית את גאון יהודה ואת גאון ירושלם הרב:<p dir="rtl">
<span dir="rtl" class="inlineHeader" id="b13_Jeremiah, פרק יג, י">י</span>
העם הזה הרע המאנים לשמוע את דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא יצלח לכל: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יג, יא">יא</span>
כי כאשר ידבק האזור אל מתני איש כן הדבקתי אלי את כל בית ישראל ואת כל בית יהודה נאם יהוה להיות לי לעם ולשם ולתהלה ולתפארת ולא שמעו:<p dir="rtl">
<span dir="rtl" class="inlineHeader" id="b13_Jeremiah, פרק יג, יב">יב</span>
 ואמרת אליהם את הדבר הזה <B>(ס)</B> כה אמר יהוה אלהי ישראל כל נבל ימלא יין ואמרו אליך הידע לא נדע כי כל נבל ימלא יין:<p dir="rtl">
<span dir="rtl" class="inlineHeader" id="b13_Jeremiah, פרק יג, יג">יג</span>
ואמרת אליהם כה אמר יהוה הנני ממלא את כל ישבי הארץ הזאת ואת המלכים הישבים לדוד על כסאו ואת הכהנים ואת הנביאים ואת כל ישבי ירושלם שכרון:<p dir="rtl">
<span dir="rtl" class="inlineHeader" id="b13_Jeremiah, פרק יג, יד">יד</span>
ונפצתים איש אל אחיו והאבות והבנים יחדו נאם יהוה לא אחמול ולא אחוס ולא ארחם מהשחיתם:<p dir="rtl">
<span dir="rtl" class="inlineHeader" id="b13_Jeremiah, פרק יג, טו">טו</span>
שמעו והאזינו אל תגבהו כי יהוה דבר:<p dir="rtl">
<span dir="rtl" class="inlineHeader" id="b13_Jeremiah, פרק יג, טז">טז</span>
תנו ליהוה אלהיכם כבוד בטרם יחשך ובטרם יתנגפו רגליכם על הרי נשף וקויתם לאור ושמה לצלמות ישית לערפל:<p dir="rtl">
<span dir="rtl" class="inlineHeader" id="b13_Jeremiah, פרק יג, יז">יז</span>
ואם לא תשמעוה במסתרים תבכה נפשי מפני גוה ודמע תדמע ותרד עיני דמעה כי נשבה עדר יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יג, יח">יח</span>
אמר למלך ולגבירה השפילו שבו כי ירד מראשותיכם עטרת תפארתכם:<p dir="rtl">
<span dir="rtl" class="inlineHeader" id="b13_Jeremiah, פרק יג, יט">יט</span>
ערי הנגב סגרו ואין פתח הגלת יהודה כלה הגלת שלומים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יג, כ">כ</span>
שאי עיניכם וראי הבאים מצפון איה העדר נתן לך צאן תפארתך:<p dir="rtl">
<span dir="rtl" class="inlineHeader" id="b13_Jeremiah, פרק יג, כא">כא</span>
מה תאמרי כי יפקד עליך ואת למדת אתם עליך אלפים לראש הלוא חבלים יאחזוך כמו אשת לדה:<p dir="rtl">
<span dir="rtl" class="inlineHeader" id="b13_Jeremiah, פרק יג, כב">כב</span>
וכי תאמרי בלבבך מדוע קראני אלה ברב עונך נגלו שוליך נחמסו עקביך:<p dir="rtl">
<span dir="rtl" class="inlineHeader" id="b13_Jeremiah, פרק יג, כג">כג</span>
היהפך כושי עורו ונמר חברברתיו גם אתם תוכלו להיטיב למדי הרע:<p dir="rtl">
<span dir="rtl" class="inlineHeader" id="b13_Jeremiah, פרק יג, כד">כד</span>
ואפיצם כקש עובר לרוח מדבר:<p dir="rtl">
<span dir="rtl" class="inlineHeader" id="b13_Jeremiah, פרק יג, כה">כה</span>
זה גורלך מנת מדיך מאתי נאם יהוה אשר שכחת אותי ותבטחי בשקר:<p dir="rtl">
<span dir="rtl" class="inlineHeader" id="b13_Jeremiah, פרק יג, כו">כו</span>
וגם אני חשפתי שוליך על פניך ונראה קלונך:<p dir="rtl">
<span dir="rtl" class="inlineHeader" id="b13_Jeremiah, פרק יג, כז">כז</span>
נאפיך ומצהלותיך זמת זנותך על גבעות בשדה ראיתי שקוציך אוי לך ירושלם לא תטהרי אחרי מתי עד: <B>(ס)</B><p dir="rtl">
<h3 dir="rtl" id="b13_Jeremiah, פרק יד">פרק-יד</h3><p dir="rtl">
<span dir="rtl" class="inlineHeader" id="b13_Jeremiah, פרק יד, א">א</span>
אשר היה דבר יהוה אל ירמיהו על דברי הבצרות:<p dir="rtl">
<span dir="rtl" class="inlineHeader" id="b13_Jeremiah, פרק יד, ב">ב</span>
אבלה יהודה ושעריה אמללו קדרו לארץ וצוחת ירושלם עלתה:<p dir="rtl">
<span dir="rtl" class="inlineHeader" id="b13_Jeremiah, פרק יד, ג">ג</span>
ואדריהם שלחו צעוריהם למים באו על גבים לא מצאו מים שבו כליהם ריקם בשו והכלמו וחפו ראשם:<p dir="rtl">
<span dir="rtl" class="inlineHeader" id="b13_Jeremiah, פרק יד, ד">ד</span>
בעבור האדמה חתה כי לא היה גשם בארץ בשו אכרים חפו ראשם:<p dir="rtl">
<span dir="rtl" class="inlineHeader" id="b13_Jeremiah, פרק יד, ה">ה</span>
כי גם אילת בשדה ילדה ועזוב כי לא היה דשא:<p dir="rtl">
<span dir="rtl" class="inlineHeader" id="b13_Jeremiah, פרק יד, ו">ו</span>
ופראים עמדו על שפים שאפו רוח כתנים כלו עיניהם כי אין עשב:<p dir="rtl">
<span dir="rtl" class="inlineHeader" id="b13_Jeremiah, פרק יד, ז">ז</span>
אם עונינו ענו בנו יהוה עשה למען שמך כי רבו משובתינו לך חטאנו:<p dir="rtl">
<span dir="rtl" class="inlineHeader" id="b13_Jeremiah, פרק יד, ח">ח</span>
מקוה ישראל מושיעו בעת צרה למה תהיה כגר בארץ וכארח נטה ללון:<p dir="rtl">
<span dir="rtl" class="inlineHeader" id="b13_Jeremiah, פרק יד, ט">ט</span>
למה תהיה כאיש נדהם כגבור לא יוכל להושיע ואתה בקרבנו יהוה ושמך עלינו נקרא אל תנחנו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יד, י">י</span>
כה אמר יהוה לעם הזה כן אהבו לנוע רגליהם לא חשכו ויהוה לא רצם עתה יזכר עונם ויפקד חטאתם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יד, יא">יא</span>
ויאמר יהוה אלי אל תתפלל בעד העם הזה לטובה:<p dir="rtl">
<span dir="rtl" class="inlineHeader" id="b13_Jeremiah, פרק יד, יב">יב</span>
כי יצמו אינני שמע אל רנתם וכי יעלו עלה ומנחה אינני רצם כי בחרב וברעב ובדבר אנכי מכלה אותם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יד, יג">יג</span>
ואמר אהה אדני יהוה הנה הנבאים אמרים להם לא תראו חרב ורעב לא יהיה לכם כי שלום אמת אתן לכם במקום הזה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יד, יד">יד</span>
ויאמר יהוה אלי שקר הנבאים נבאים בשמי לא שלחתים ולא צויתים ולא דברתי אליהם חזון שקר וקסם ואלול ותרמות לבם המה מתנבאים לכם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יד, טו">טו</span>
לכן כה אמר יהוה על הנבאים הנבאים בשמי ואני לא שלחתים והמה אמרים חרב ורעב לא יהיה בארץ הזאת בחרב וברעב יתמו הנבאים ההמה:<p dir="rtl">
<span dir="rtl" class="inlineHeader" id="b13_Jeremiah, פרק יד, טז">טז</span>
והעם אשר המה נבאים להם יהיו משלכים בחצות ירושלם מפני הרעב והחרב ואין מקבר להמה המה נשיהם ובניהם ובנתיהם ושפכתי עליהם את רעתם:<p dir="rtl">
<span dir="rtl" class="inlineHeader" id="b13_Jeremiah, פרק יד, יז">יז</span>
ואמרת אליהם את הדבר הזה תרדנה עיני דמעה לילה ויומם ואל תדמינה כי שבר גדול נשברה בתולת בת עמי מכה נחלה מאד:<p dir="rtl">
<span dir="rtl" class="inlineHeader" id="b13_Jeremiah, פרק יד, יח">יח</span>
אם יצאתי השדה והנה חללי חרב ואם באתי העיר והנה תחלואי רעב כי גם נביא גם כהן סחרו אל ארץ ולא ידעו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יד, יט">יט</span>
המאס מאסת את יהודה אם בציון געלה נפשך מדוע הכיתנו ואין לנו מרפא קוה לשלום ואין טוב ולעת מרפא והנה בעתה:<p dir="rtl">
<span dir="rtl" class="inlineHeader" id="b13_Jeremiah, פרק יד, כ">כ</span>
ידענו יהוה רשענו עון אבותינו כי חטאנו לך:<p dir="rtl">
<span dir="rtl" class="inlineHeader" id="b13_Jeremiah, פרק יד, כא">כא</span>
אל תנאץ למען שמך אל תנבל כסא כבודך זכר אל תפר בריתך אתנו:<p dir="rtl">
<span dir="rtl" class="inlineHeader" id="b13_Jeremiah, פרק יד, כב">כב</span>
היש בהבלי הגוים מגשמים ואם השמים יתנו רבבים הלא אתה הוא יהוה אלהינו ונקוה לך כי אתה עשית את כל אלה: <B>(פ)</B><p dir="rtl">
<h3 dir="rtl" id="b13_Jeremiah, פרק טו">פרק-טו</h3><p dir="rtl">
<span dir="rtl" class="inlineHeader" id="b13_Jeremiah, פרק טו, א">א</span>
ויאמר יהוה אלי אם יעמד משה ושמואל לפני אין נפשי אל העם הזה שלח מעל פני ויצאו:<p dir="rtl">
<span dir="rtl" class="inlineHeader" id="b13_Jeremiah, פרק טו, ב">ב</span>
והיה כי יאמרו אליך אנה נצא ואמרת אליהם כה אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי:<p dir="rtl">
<span dir="rtl" class="inlineHeader" id="b13_Jeremiah, פרק טו, ג">ג</span>
ופקדתי עליהם ארבע משפחות נאם יהוה את החרב להרג ואת הכלבים לסחב ואת עוף השמים ואת בהמת הארץ לאכל ולהשחית:<p dir="rtl">
<span dir="rtl" class="inlineHeader" id="b13_Jeremiah, פרק טו, ד">ד</span>
ונתתים לזועה לכל ממלכות הארץ בגלל מנשה בן יחזקיהו מלך יהודה על אשר עשה בירושלם:<p dir="rtl">
<span dir="rtl" class="inlineHeader" id="b13_Jeremiah, פרק טו, ה">ה</span>
כי מי יחמל עליך ירושלם ומי ינוד לך ומי יסור לשאל לשלם לך:<p dir="rtl">
<span dir="rtl" class="inlineHeader" id="b13_Jeremiah, פרק טו, ו">ו</span>
את נטשת אתי נאם יהוה אחור תלכי ואט את ידי עליך ואשחיתך נלאיתי הנחם:<p dir="rtl">
<span dir="rtl" class="inlineHeader" id="b13_Jeremiah, פרק טו, ז">ז</span>
ואזרם במזרה בשערי הארץ שכלתי אבדתי את עמי מדרכיהם לוא שבו:<p dir="rtl">
<span dir="rtl" class="inlineHeader" id="b13_Jeremiah, פרק טו, ח">ח</span>
עצמו לי אלמנתו מחול ימים הבאתי להם על אם בחור שדד בצהרים הפלתי עליה פתאם עיר ובהלות:<p dir="rtl">
<span dir="rtl" class="inlineHeader" id="b13_Jeremiah, פרק טו, ט">ט</span>
אמללה ילדת השבעה נפחה נפשה באה שמשה בעד יומם בושה וחפרה ושאריתם לחרב אתן לפני איביהם נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טו, י">י</span>
אוי לי אמי כי ילדתני איש ריב ואיש מדון לכל הארץ לא נשיתי ולא נשו בי כלה מקללוני: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טו, יא">יא</span>
אמר יהוה אם לא שרותך לטוב אם לוא הפגעתי בך בעת רעה ובעת צרה את האיב:<p dir="rtl">
<span dir="rtl" class="inlineHeader" id="b13_Jeremiah, פרק טו, יב">יב</span>
הירע ברזל ברזל מצפון ונחשת:<p dir="rtl">
<span dir="rtl" class="inlineHeader" id="b13_Jeremiah, פרק טו, יג">יג</span>
חילך ואוצרותיך לבז אתן לא במחיר ובכל חטאותיך ובכל גבוליך:<p dir="rtl">
<span dir="rtl" class="inlineHeader" id="b13_Jeremiah, פרק טו, יד">יד</span>
והעברתי את איביך בארץ לא ידעת כי אש קדחה באפי עליכם תוקד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טו, טו">טו</span>
אתה ידעת יהוה זכרני ופקדני והנקם לי מרדפי אל לארך אפך תקחני דע שאתי עליך חרפה:<p dir="rtl">
<span dir="rtl" class="inlineHeader" id="b13_Jeremiah, פרק טו, טז">טז</span>
נמצאו דבריך ואכלם ויהי דבריך לי לששון ולשמחת לבבי כי נקרא שמך עלי יהוה אלהי צבאות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טו, יז">יז</span>
לא ישבתי בסוד משחקים ואעלז מפני ידך בדד ישבתי כי זעם מלאתני:<p dir="rtl">
<span dir="rtl" class="inlineHeader" id="b13_Jeremiah, פרק טו, יח">יח</span>
למה היה כאבי נצח ומכתי אנושה מאנה הרפא היו תהיה לי כמו אכזב מים לא נאמנו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טו, יט">יט</span>
לכן כה אמר יהוה אם תשוב ואשיבך לפני תעמד ואם תוציא יקר מזולל כפי תהיה ישבו המה אליך ואתה לא תשוב אליהם:<p dir="rtl">
<span dir="rtl" class="inlineHeader" id="b13_Jeremiah, פרק טו, כ">כ</span>
ונתתיך לעם הזה לחומת נחשת בצורה ונלחמו אליך ולא יוכלו לך כי אתך אני להושיעך ולהצילך נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק טו, כא">כא</span>
והצלתיך מיד רעים ופדתיך מכף ערצים: <B>(ס)</B><p dir="rtl">
<h3 dir="rtl" id="b13_Jeremiah, פרק טז">פרק-טז</h3><p dir="rtl">
<span dir="rtl" class="inlineHeader" id="b13_Jeremiah, פרק טז, א">א</span>
ויהי דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק טז, ב">ב</span>
לא תקח לך אשה ולא יהיו לך בנים ובנות במקום הזה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טז, ג">ג</span>
כי כה אמר יהוה על הבנים ועל הבנות הילודים במקום הזה ועל אמתם הילדות אותם ועל אבותם המולדים אותם בארץ הזאת:<p dir="rtl">
<span dir="rtl" class="inlineHeader" id="b13_Jeremiah, פרק טז, ד">ד</span>
ממותי תחלאים ימתו לא יספדו ולא יקברו לדמן על פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק טז, ה">ה</span>
כי כה אמר יהוה אל תבוא בית מרזח ואל תלך לספוד ואל תנד להם כי אספתי את שלומי מאת העם הזה נאם יהוה את החסד ואת הרחמים:<p dir="rtl">
<span dir="rtl" class="inlineHeader" id="b13_Jeremiah, פרק טז, ו">ו</span>
ומתו גדלים וקטנים בארץ הזאת לא יקברו ולא יספדו להם ולא יתגדד ולא יקרח להם:<p dir="rtl">
<span dir="rtl" class="inlineHeader" id="b13_Jeremiah, פרק טז, ז">ז</span>
ולא יפרסו להם על אבל לנחמו על מת ולא ישקו אותם כוס תנחומים על אביו ועל אמו:<p dir="rtl">
<span dir="rtl" class="inlineHeader" id="b13_Jeremiah, פרק טז, ח">ח</span>
ובית משתה לא תבוא לשבת אותם לאכל ולשתות: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק טז, ט">ט</span>
כי כה אמר יהוה צבאות אלהי ישראל הנני משבית מן המקום הזה לעיניכם ובימיכם קול ששון וקול שמחה קול חתן וקול כלה:<p dir="rtl">
<span dir="rtl" class="inlineHeader" id="b13_Jeremiah, פרק טז, י">י</span>
והיה כי תגיד לעם הזה את כל הדברים האלה ואמרו אליך על מה דבר יהוה עלינו את כל הרעה הגדולה הזאת ומה עוננו ומה חטאתנו אשר חטאנו ליהוה אלהינו:<p dir="rtl">
<span dir="rtl" class="inlineHeader" id="b13_Jeremiah, פרק טז, יא">יא</span>
ואמרת אליהם על אשר עזבו אבותיכם אותי נאם יהוה וילכו אחרי אלהים אחרים ויעבדום וישתחוו להם ואתי עזבו ואת תורתי לא שמרו:<p dir="rtl">
<span dir="rtl" class="inlineHeader" id="b13_Jeremiah, פרק טז, יב">יב</span>
ואתם הרעתם לעשות מאבותיכם והנכם הלכים איש אחרי שררות לבו הרע לבלתי שמע אלי:<p dir="rtl">
<span dir="rtl" class="inlineHeader" id="b13_Jeremiah, פרק טז, יג">יג</span>
והטלתי אתכם מעל הארץ הזאת על הארץ אשר לא ידעתם אתם ואבותיכם ועבדתם שם את אלהים אחרים יומם ולילה אשר לא אתן לכם חנינה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק טז, יד">יד</span>
לכן הנה ימים באים נאם יהוה ולא יאמר עוד חי יהוה אשר העלה את בני ישראל מארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק טז, טו">טו</span>
כי אם חי יהוה אשר העלה את בני ישראל מארץ צפון ומכל הארצות אשר הדיחם שמה והשבתים על אדמתם אשר נתתי לאבותם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק טז, טז">טז</span>
הנני שלח לדוגים רבים נאם יהוה ודיגום ואחרי כן אשלח לרבים צידים וצדום מעל כל הר ומעל כל גבעה ומנקיקי הסלעים:<p dir="rtl">
<span dir="rtl" class="inlineHeader" id="b13_Jeremiah, פרק טז, יז">יז</span>
כי עיני על כל דרכיהם לא נסתרו מלפני ולא נצפן עונם מנגד עיני:<p dir="rtl">
<span dir="rtl" class="inlineHeader" id="b13_Jeremiah, פרק טז, יח">יח</span>
ושלמתי ראשונה משנה עונם וחטאתם על חללם את ארצי בנבלת שקוציהם ותועבותיהם מלאו את נחלתי: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק טז, יט">יט</span>
יהוה עזי ומעזי ומנוסי ביום צרה אליך גוים יבאו מאפסי ארץ ויאמרו אך שקר נחלו אבותינו הבל ואין בם מועיל:<p dir="rtl">
<span dir="rtl" class="inlineHeader" id="b13_Jeremiah, פרק טז, כ">כ</span>
היעשה לו אדם אלהים והמה לא אלהים:<p dir="rtl">
<span dir="rtl" class="inlineHeader" id="b13_Jeremiah, פרק טז, כא">כא</span>
לכן הנני מודיעם בפעם הזאת אודיעם את ידי ואת גבורתי וידעו כי שמי יהוה: <B>(ס)</B><p dir="rtl">
<h3 dir="rtl" id="b13_Jeremiah, פרק יז">פרק-יז</h3><p dir="rtl">
<span dir="rtl" class="inlineHeader" id="b13_Jeremiah, פרק יז, א">א</span>
חטאת יהודה כתובה בעט ברזל בצפרן שמיר חרושה על לוח לבם ולקרנות מזבחותיכם:<p dir="rtl">
<span dir="rtl" class="inlineHeader" id="b13_Jeremiah, פרק יז, ב">ב</span>
כזכר בניהם מזבחותם ואשריהם על עץ רענן על גבעות הגבהות:<p dir="rtl">
<span dir="rtl" class="inlineHeader" id="b13_Jeremiah, פרק יז, ג">ג</span>
הררי בשדה חילך כל אוצרותיך לבז אתן במתיך בחטאת בכל גבוליך:<p dir="rtl">
<span dir="rtl" class="inlineHeader" id="b13_Jeremiah, פרק יז, ד">ד</span>
ושמטתה ובך מנחלתך אשר נתתי לך והעבדתיך את איביך בארץ אשר לא ידעת כי אש קדחתם באפי עד עולם תוקד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יז, ה">ה</span>
כה אמר יהוה ארור הגבר אשר יבטח באדם ושם בשר זרעו ומן יהוה יסור לבו:<p dir="rtl">
<span dir="rtl" class="inlineHeader" id="b13_Jeremiah, פרק יז, ו">ו</span>
והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יז, ז">ז</span>
ברוך הגבר אשר יבטח ביהוה והיה יהוה מבטחו:<p dir="rtl">
<span dir="rtl" class="inlineHeader" id="b13_Jeremiah, פרק יז, ח">ח</span>
והיה כעץ שתול על מים ועל יובל ישלח שרשיו ולא ירא כי יבא חם והיה עלהו רענן ובשנת בצרת לא ידאג ולא ימיש מעשות פרי:<p dir="rtl">
<span dir="rtl" class="inlineHeader" id="b13_Jeremiah, פרק יז, ט">ט</span>
עקב הלב מכל ואנש הוא מי ידענו:<p dir="rtl">
<span dir="rtl" class="inlineHeader" id="b13_Jeremiah, פרק יז, י">י</span>
אני יהוה חקר לב בחן כליות ולתת לאיש כדרכו כפרי מעלליו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יז, יא">יא</span>
קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל:<p dir="rtl">
<span dir="rtl" class="inlineHeader" id="b13_Jeremiah, פרק יז, יב">יב</span>
כסא כבוד מרום מראשון מקום מקדשנו:<p dir="rtl">
<span dir="rtl" class="inlineHeader" id="b13_Jeremiah, פרק יז, יג">יג</span>
מקוה ישראל יהוה כל עזביך יבשו יסורי בארץ יכתבו כי עזבו מקור מים חיים את יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יז, יד">יד</span>
רפאני יהוה וארפא הושיעני ואושעה כי תהלתי אתה:<p dir="rtl">
<span dir="rtl" class="inlineHeader" id="b13_Jeremiah, פרק יז, טו">טו</span>
הנה המה אמרים אלי איה דבר יהוה יבוא נא:<p dir="rtl">
<span dir="rtl" class="inlineHeader" id="b13_Jeremiah, פרק יז, טז">טז</span>
ואני לא אצתי מרעה אחריך ויום אנוש לא התאויתי אתה ידעת מוצא שפתי נכח פניך היה:<p dir="rtl">
<span dir="rtl" class="inlineHeader" id="b13_Jeremiah, פרק יז, יז">יז</span>
אל תהיה לי למחתה מחסי אתה ביום רעה:<p dir="rtl">
<span dir="rtl" class="inlineHeader" id="b13_Jeremiah, פרק יז, יח">יח</span>
יבשו רדפי ואל אבשה אני יחתו המה ואל אחתה אני הביא עליהם יום רעה ומשנה שברון שברם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יז, יט">יט</span>
כה אמר יהוה אלי הלך ועמדת בשער בני עם אשר יבאו בו מלכי יהודה ואשר יצאו בו ובכל שערי ירושלם:<p dir="rtl">
<span dir="rtl" class="inlineHeader" id="b13_Jeremiah, פרק יז, כ">כ</span>
ואמרת אליהם שמעו דבר יהוה מלכי יהודה וכל יהודה וכל ישבי ירושלם הבאים בשערים האלה:<p dir="rtl">
<span dir="rtl" class="inlineHeader" id="b13_Jeremiah, פרק יז, כא">כא</span>
כה אמר יהוה השמרו בנפשותיכם ואל תשאו משא ביום השבת והבאתם בשערי ירושלם:<p dir="rtl">
<span dir="rtl" class="inlineHeader" id="b13_Jeremiah, פרק יז, כב">כב</span>
ולא תוציאו משא מבתיכם ביום השבת וכל מלאכה לא תעשו וקדשתם את יום השבת כאשר צויתי את אבותיכם:<p dir="rtl">
<span dir="rtl" class="inlineHeader" id="b13_Jeremiah, פרק יז, כג">כג</span>
ולא שמעו ולא הטו את אזנם ויקשו את ערפם לבלתי שומע ולבלתי קחת מוסר:<p dir="rtl">
<span dir="rtl" class="inlineHeader" id="b13_Jeremiah, פרק יז, כד">כד</span>
והיה אם שמע תשמעון אלי נאם יהוה לבלתי הביא משא בשערי העיר הזאת ביום השבת ולקדש את יום השבת לבלתי עשות בה כל מלאכה:<p dir="rtl">
<span dir="rtl" class="inlineHeader" id="b13_Jeremiah, פרק יז, כה">כה</span>
ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם איש יהודה וישבי ירושלם וישבה העיר הזאת לעולם:<p dir="rtl">
<span dir="rtl" class="inlineHeader" id="b13_Jeremiah, פרק יז, כו">כו</span>
ובאו מערי יהודה ומסביבות ירושלם ומארץ בנימן ומן השפלה ומן ההר ומן הנגב מבאים עולה וזבח ומנחה ולבונה ומבאי תודה בית יהוה:<p dir="rtl">
<span dir="rtl" class="inlineHeader" id="b13_Jeremiah, פרק יז, כז">כז</span>
ואם לא תשמעו אלי לקדש את יום השבת ולבלתי שאת משא ובא בשערי ירושלם ביום השבת והצתי אש בשעריה ואכלה ארמנות ירושלם ולא תכבה: <B>(פ)</B><p dir="rtl">
<h3 dir="rtl" id="b13_Jeremiah, פרק יח">פרק-יח</h3><p dir="rtl">
<span dir="rtl" class="inlineHeader" id="b13_Jeremiah, פרק יח, א">א</span>
הדבר אשר היה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק יח, ב">ב</span>
קום וירדת בית היוצר ושמה אשמיעך את דברי:<p dir="rtl">
<span dir="rtl" class="inlineHeader" id="b13_Jeremiah, פרק יח, ג">ג</span>
וארד בית היוצר והנהו עשה מלאכה על האבנים:<p dir="rtl">
<span dir="rtl" class="inlineHeader" id="b13_Jeremiah, פרק יח, ד">ד</span>
ונשחת הכלי אשר הוא עשה בחמר ביד היוצר ושב ויעשהו כלי אחר כאשר ישר בעיני היוצר לעשות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יח, ה">ה</span>
ויהי דבר יהוה אלי לאמור:<p dir="rtl">
<span dir="rtl" class="inlineHeader" id="b13_Jeremiah, פרק יח, ו">ו</span>
הכיוצר הזה לא אוכל לעשות לכם בית ישראל נאם יהוה הנה כחמר ביד היוצר כן אתם בידי בית ישראל: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יח, ז">ז</span>
רגע אדבר על גוי ועל ממלכה לנתוש ולנתוץ ולהאביד:<p dir="rtl">
<span dir="rtl" class="inlineHeader" id="b13_Jeremiah, פרק יח, ח">ח</span>
ושב הגוי ההוא מרעתו אשר דברתי עליו ונחמתי על הרעה אשר חשבתי לעשות לו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יח, ט">ט</span>
ורגע אדבר על גוי ועל ממלכה לבנת ולנטע:<p dir="rtl">
<span dir="rtl" class="inlineHeader" id="b13_Jeremiah, פרק יח, י">י</span>
ועשה הרעה בעיני לבלתי שמע בקולי ונחמתי על הטובה אשר אמרתי להיטיב אותו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יח, יא">יא</span>
ועתה אמר נא אל איש יהודה ועל יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם:<p dir="rtl">
<span dir="rtl" class="inlineHeader" id="b13_Jeremiah, פרק יח, יב">יב</span>
ואמרו נואש כי אחרי מחשבותינו נלך ואיש שררות לבו הרע נעשה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יח, יג">יג</span>
לכן כה אמר יהוה שאלו נא בגוים מי שמע כאלה שעררת עשתה מאד בתולת ישראל:<p dir="rtl">
<span dir="rtl" class="inlineHeader" id="b13_Jeremiah, פרק יח, יד">יד</span>
היעזב מצור שדי שלג לבנון אם ינתשו מים זרים קרים נוזלים:<p dir="rtl">
<span dir="rtl" class="inlineHeader" id="b13_Jeremiah, פרק יח, טו">טו</span>
כי שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה:<p dir="rtl">
<span dir="rtl" class="inlineHeader" id="b13_Jeremiah, פרק יח, טז">טז</span>
לשום ארצם לשמה שרוקת עולם כל עובר עליה ישם ויניד בראשו:<p dir="rtl">
<span dir="rtl" class="inlineHeader" id="b13_Jeremiah, פרק יח, יז">יז</span>
כרוח קדים אפיצם לפני אויב ערף ולא פנים אראם ביום אידם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יח, יח">יח</span>
ויאמרו לכו ונחשבה על ירמיהו מחשבות כי לא תאבד תורה מכהן ועצה מחכם ודבר מנביא לכו ונכהו בלשון ואל נקשיבה אל כל דבריו:<p dir="rtl">
<span dir="rtl" class="inlineHeader" id="b13_Jeremiah, פרק יח, יט">יט</span>
הקשיבה יהוה אלי ושמע לקול יריבי:<p dir="rtl">
<span dir="rtl" class="inlineHeader" id="b13_Jeremiah, פרק יח, כ">כ</span>
הישלם תחת טובה רעה כי כרו שוחה לנפשי זכר עמדי לפניך לדבר עליהם טובה להשיב את חמתך מהם:<p dir="rtl">
<span dir="rtl" class="inlineHeader" id="b13_Jeremiah, פרק יח, כא">כא</span>
לכן תן את בניהם לרעב והגרם על ידי חרב ותהינה נשיהם שכלות ואלמנות ואנשיהם יהיו הרגי מות בחוריהם מכי חרב במלחמה:<p dir="rtl">
<span dir="rtl" class="inlineHeader" id="b13_Jeremiah, פרק יח, כב">כב</span>
תשמע זעקה מבתיהם כי תביא עליהם גדוד פתאם כי כרו שיחה ללכדני ופחים טמנו לרגלי:<p dir="rtl">
<span dir="rtl" class="inlineHeader" id="b13_Jeremiah, פרק יח, כג">כג</span>
ואתה יהוה ידעת את כל עצתם עלי למות אל תכפר על עונם וחטאתם מלפניך אל תמחי והיו מכשלים לפניך בעת אפך עשה בהם: <B>(ס)</B><p dir="rtl">
<h3 dir="rtl" id="b13_Jeremiah, פרק יט">פרק-יט</h3><p dir="rtl">
<span dir="rtl" class="inlineHeader" id="b13_Jeremiah, פרק יט, א">א</span>
כה אמר יהוה הלוך וקנית בקבק יוצר חרש ומזקני העם ומזקני הכהנים:<p dir="rtl">
<span dir="rtl" class="inlineHeader" id="b13_Jeremiah, פרק יט, ב">ב</span>
ויצאת אל גיא בן הנם אשר פתח שער החרסות וקראת שם את הדברים אשר אדבר אליך:<p dir="rtl">
<span dir="rtl" class="inlineHeader" id="b13_Jeremiah, פרק יט, ג">ג</span>
ואמרת שמעו דבר יהוה מלכי יהודה וישבי ירושלם כה אמר יהוה צבאות אלהי ישראל הנני מביא רעה על המקום הזה אשר כל שמעה תצלנה אזניו:<p dir="rtl">
<span dir="rtl" class="inlineHeader" id="b13_Jeremiah, פרק יט, ד">ד</span>
יען אשר עזבני וינכרו את המקום הזה ויקטרו בו לאלהים אחרים אשר לא ידעום המה ואבותיהם ומלכי יהודה ומלאו את המקום הזה דם נקים:<p dir="rtl">
<span dir="rtl" class="inlineHeader" id="b13_Jeremiah, פרק יט, ה">ה</span>
ובנו את במות הבעל לשרף את בניהם באש עלות לבעל אשר לא צויתי ולא דברתי ולא עלתה על לבי: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יט, ו">ו</span>
לכן הנה ימים באים נאם יהוה ולא יקרא למקום הזה עוד התפת וגיא בן הנם כי אם גיא ההרגה:<p dir="rtl">
<span dir="rtl" class="inlineHeader" id="b13_Jeremiah, פרק יט, ז">ז</span>
ובקתי את עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את נבלתם למאכל לעוף השמים ולבהמת הארץ:<p dir="rtl">
<span dir="rtl" class="inlineHeader" id="b13_Jeremiah, פרק יט, ח">ח</span>
ושמתי את העיר הזאת לשמה ולשרקה כל עבר עליה ישם וישרק על כל מכתה:<p dir="rtl">
<span dir="rtl" class="inlineHeader" id="b13_Jeremiah, פרק יט, ט">ט</span>
והאכלתים את בשר בניהם ואת בשר בנתיהם ואיש בשר רעהו יאכלו במצור ובמצוק אשר יציקו להם איביהם ומבקשי נפשם:<p dir="rtl">
<span dir="rtl" class="inlineHeader" id="b13_Jeremiah, פרק יט, י">י</span>
ושברת הבקבק לעיני האנשים ההלכים אותך:<p dir="rtl">
<span dir="rtl" class="inlineHeader" id="b13_Jeremiah, פרק יט, יא">יא</span>
ואמרת אליהם כה אמר יהוה צבאות ככה אשבר את העם הזה ואת העיר הזאת כאשר ישבר את כלי היוצר אשר לא יוכל להרפה עוד ובתפת יקברו מאין מקום לקבור:<p dir="rtl">
<span dir="rtl" class="inlineHeader" id="b13_Jeremiah, פרק יט, יב">יב</span>
כן אעשה למקום הזה נאם יהוה וליושביו ולתת את העיר הזאת כתפת:<p dir="rtl">
<span dir="rtl" class="inlineHeader" id="b13_Jeremiah, פרק יט, יג">יג</span>
והיו בתי ירושלם ובתי מלכי יהודה כמקום התפת הטמאים לכל הבתים אשר קטרו על גגתיהם לכל צבא השמים והסך נסכים לאלהים אחרים: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק יט, יד">יד</span>
ויבא ירמיהו מהתפת אשר שלחו יהוה שם להנבא ויעמד בחצר בית יהוה ויאמר אל כל העם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק יט, טו">טו</span>
כה אמר יהוה צבאות אלהי ישראל הנני מבי אל העיר הזאת ועל כל עריה את כל הרעה אשר דברתי עליה כי הקשו את ערפם לבלתי שמוע את דברי:<p dir="rtl">
<h3 dir="rtl" id="b13_Jeremiah, פרק כ">פרק-כ</h3><p dir="rtl">
<span dir="rtl" class="inlineHeader" id="b13_Jeremiah, פרק כ, א">א</span>
וישמע פשחור בן אמר הכהן והוא פקיד נגיד בבית יהוה את ירמיהו נבא את הדברים האלה:<p dir="rtl">
<span dir="rtl" class="inlineHeader" id="b13_Jeremiah, פרק כ, ב">ב</span>
ויכה פשחור את ירמיהו הנביא ויתן אתו על המהפכת אשר בשער בנימן העליון אשר בבית יהוה:<p dir="rtl">
<span dir="rtl" class="inlineHeader" id="b13_Jeremiah, פרק כ, ג">ג</span>
ויהי ממחרת ויצא פשחור את ירמיהו מן המהפכת ויאמר אליו ירמיהו לא פשחור קרא יהוה שמך כי אם מגור מסביב: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כ, ד">ד</span>
כי כה אמר יהוה הנני נתנך למגור לך ולכל אהביך ונפלו בחרב איביהם ועיניך ראות ואת כל יהודה אתן ביד מלך בבל והגלם בבלה והכם בחרב:<p dir="rtl">
<span dir="rtl" class="inlineHeader" id="b13_Jeremiah, פרק כ, ה">ה</span>
ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד איביהם ובזזום ולקחום והביאום בבלה:<p dir="rtl">
<span dir="rtl" class="inlineHeader" id="b13_Jeremiah, פרק כ, ו">ו</span>
ואתה פשחור וכל ישבי ביתך תלכו בשבי ובבל תבוא ושם תמות ושם תקבר אתה וכל אהביך אשר נבאת להם בשקר: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כ, ז">ז</span>
פתיתני יהוה ואפת חזקתני ותוכל הייתי לשחוק כל היום כלה לעג לי:<p dir="rtl">
<span dir="rtl" class="inlineHeader" id="b13_Jeremiah, פרק כ, ח">ח</span>
כי מדי אדבר אזעק חמס ושד אקרא כי היה דבר יהוה לי לחרפה ולקלס כל היום:<p dir="rtl">
<span dir="rtl" class="inlineHeader" id="b13_Jeremiah, פרק כ, ט">ט</span>
ואמרתי לא אזכרנו ולא אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל:<p dir="rtl">
<span dir="rtl" class="inlineHeader" id="b13_Jeremiah, פרק כ, י">י</span>
כי שמעתי דבת רבים מגור מסביב הגידו ונגידנו כל אנוש שלומי שמרי צלעי אולי יפתה ונוכלה לו ונקחה נקמתנו ממנו:<p dir="rtl">
<span dir="rtl" class="inlineHeader" id="b13_Jeremiah, פרק כ, יא">יא</span>
ויהוה אותי כגבור עריץ על כן רדפי יכשלו ולא יכלו בשו מאד כי לא השכילו כלמת עולם לא תשכח:<p dir="rtl">
<span dir="rtl" class="inlineHeader" id="b13_Jeremiah, פרק כ, יב">יב</span>
ויהוה צבאות בחן צדיק ראה כליות ולב אראה נקמתך מהם כי אליך גליתי את ריבי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כ, יג">יג</span>
שירו ליהוה הללו את יהוה כי הציל את נפש אביון מיד מרעים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כ, יד">יד</span>
ארור היום אשר ילדתי בו יום אשר ילדתני אמי אל יהי ברוך:<p dir="rtl">
<span dir="rtl" class="inlineHeader" id="b13_Jeremiah, פרק כ, טו">טו</span>
ארור האיש אשר בשר את אבי לאמר ילד לך בן זכר שמח שמחהו:<p dir="rtl">
<span dir="rtl" class="inlineHeader" id="b13_Jeremiah, פרק כ, טז">טז</span>
והיה האיש ההוא כערים אשר הפך יהוה ולא נחם ושמע זעקה בבקר ותרועה בעת צהרים:<p dir="rtl">
<span dir="rtl" class="inlineHeader" id="b13_Jeremiah, פרק כ, יז">יז</span>
אשר לא מותתני מרחם ותהי לי אמי קברי ורחמה הרת עולם:<p dir="rtl">
<span dir="rtl" class="inlineHeader" id="b13_Jeremiah, פרק כ, יח">יח</span>
למה זה מרחם יצאתי לראות עמל ויגון ויכלו בבשת ימי: <B>(פ)</B><p dir="rtl">
<h3 dir="rtl" id="b13_Jeremiah, פרק כא">פרק-כא</h3><p dir="rtl">
<span dir="rtl" class="inlineHeader" id="b13_Jeremiah, פרק כא, א">א</span>
הדבר אשר היה אל ירמיהו מאת יהוה בשלח אליו המלך צדקיהו את פשחור בן מלכיה ואת צפניה בן מעשיה הכהן לאמר:<p dir="rtl">
<span dir="rtl" class="inlineHeader" id="b13_Jeremiah, פרק כא, ב">ב</span>
דרש נא בעדנו את יהוה כי נבוכדראצר מלך בבל נלחם עלינו אולי יעשה יהוה אותנו ככל נפלאתיו ויעלה מעלינו:<p dir="rtl">
<span dir="rtl" class="inlineHeader" id="b13_Jeremiah, פרק כא, ג">ג</span>
ויאמר ירמיהו אליהם כה תאמרן אל צדקיהו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כא, ד">ד</span>
כה אמר יהוה אלהי ישראל הנני מסב את כלי המלחמה אשר בידכם אשר אתם נלחמים בם את מלך בבל ואת הכשדים הצרים עליכם מחוץ לחומה ואספתי אותם אל תוך העיר הזאת:<p dir="rtl">
<span dir="rtl" class="inlineHeader" id="b13_Jeremiah, פרק כא, ה">ה</span>
ונלחמתי אני אתכם ביד נטויה ובזרוע חזקה ובאף ובחמה ובקצף גדול:<p dir="rtl">
<span dir="rtl" class="inlineHeader" id="b13_Jeremiah, פרק כא, ו">ו</span>
והכיתי את יושבי העיר הזאת ואת האדם ואת הבהמה בדבר גדול ימתו:<p dir="rtl">
<span dir="rtl" class="inlineHeader" id="b13_Jeremiah, פרק כא, ז">ז</span>
ואחרי כן נאם יהוה אתן את צדקיהו מלך יהודה ואת עבדיו ואת העם ואת הנשארים בעיר הזאת מן הדבר מן החרב ומן הרעב ביד נבוכדראצר מלך בבל וביד איביהם וביד מבקשי נפשם והכם לפי חרב לא יחוס עליהם ולא יחמל ולא ירחם:<p dir="rtl">
<span dir="rtl" class="inlineHeader" id="b13_Jeremiah, פרק כא, ח">ח</span>
ואל העם הזה תאמר כה אמר יהוה הנני נתן לפניכם את דרך החיים ואת דרך המות:<p dir="rtl">
<span dir="rtl" class="inlineHeader" id="b13_Jeremiah, פרק כא, ט">ט</span>
הישב בעיר הזאת ימות בחרב וברעב ובדבר והיוצא ונפל על הכשדים הצרים עליכם יחיה והיתה לו נפשו לשלל:<p dir="rtl">
<span dir="rtl" class="inlineHeader" id="b13_Jeremiah, פרק כא, י">י</span>
כי שמתי פני בעיר הזאת לרעה ולא לטובה נאם יהוה ביד מלך בבל תנתן ושרפה באש: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כא, יא">יא</span>
ולבית מלך יהודה שמעו דבר יהוה:<p dir="rtl">
<span dir="rtl" class="inlineHeader" id="b13_Jeremiah, פרק כא, יב">יב</span>
בית דוד כה אמר יהוה דינו לבקר משפט והצילו גזול מיד עושק פן תצא כאש חמתי ובערה ואין מכבה מפני רע מעלליהם<p dir="rtl">
<span dir="rtl" class="inlineHeader" id="b13_Jeremiah, פרק כא, יג">יג</span>
הנני אליך ישבת העמק צור המישר נאם יהוה האמרים מי יחת עלינו ומי יבוא במעונותינו:<p dir="rtl">
<span dir="rtl" class="inlineHeader" id="b13_Jeremiah, פרק כא, יד">יד</span>
ופקדתי עליכם כפרי מעלליכם נאם יהוה והצתי אש ביערה ואכלה כל סביביה:<p dir="rtl">
<h3 dir="rtl" id="b13_Jeremiah, פרק כב">פרק-כב</h3><p dir="rtl">
<span dir="rtl" class="inlineHeader" id="b13_Jeremiah, פרק כב, א">א</span>
כה אמר יהוה רד בית מלך יהודה ודברת שם את הדבר הזה:<p dir="rtl">
<span dir="rtl" class="inlineHeader" id="b13_Jeremiah, פרק כב, ב">ב</span>
ואמרת שמע דבר יהוה מלך יהודה הישב על כסא דוד אתה ועבדיך ועמך הבאים בשערים האלה:<p dir="rtl">
<span dir="rtl" class="inlineHeader" id="b13_Jeremiah, פרק כב, ג">ג</span>
כה אמר יהוה עשו משפט וצדקה והצילו גזול מיד עשוק וגר יתום ואלמנה אל תנו אל תחמסו ודם נקי אל תשפכו במקום הזה:<p dir="rtl">
<span dir="rtl" class="inlineHeader" id="b13_Jeremiah, פרק כב, ד">ד</span>
כי אם עשו תעשו את הדבר הזה ובאו בשערי הבית הזה מלכים ישבים לדוד על כסאו רכבים ברכב ובסוסים הוא ועבדו ועמו:<p dir="rtl">
<span dir="rtl" class="inlineHeader" id="b13_Jeremiah, פרק כב, ה">ה</span>
ואם לא תשמעו את הדברים האלה בי נשבעתי נאם יהוה כי לחרבה יהיה הבית הזה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כב, ו">ו</span>
כי כה אמר יהוה על בית מלך יהודה גלעד אתה לי ראש הלבנון אם לא אשיתך מדבר ערים לא נושבה<p dir="rtl">
<span dir="rtl" class="inlineHeader" id="b13_Jeremiah, פרק כב, ז">ז</span>
וקדשתי עליך משחתים איש וכליו וכרתו מבחר ארזיך והפילו על האש:<p dir="rtl">
<span dir="rtl" class="inlineHeader" id="b13_Jeremiah, פרק כב, ח">ח</span>
ועברו גוים רבים על העיר הזאת ואמרו איש אל רעהו על מה עשה יהוה ככה לעיר הגדולה הזאת:<p dir="rtl">
<span dir="rtl" class="inlineHeader" id="b13_Jeremiah, פרק כב, ט">ט</span>
ואמרו על אשר עזבו את ברית יהוה אלהיהם וישתחוו לאלהים אחרים ויעבדום: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כב, י">י</span>
אל תבכו למת ואל תנדו לו בכו בכו להלך כי לא ישוב עוד וראה את ארץ מולדתו:<p dir="rtl">
<span dir="rtl" class="inlineHeader" id="b13_Jeremiah, פרק כב, יא">יא</span>
כי כה אמר יהוה אל שלם בן יאשיהו מלך יהודה המלך תחת יאשיהו אביו אשר יצא מן המקום הזה לא ישוב שם עוד:<p dir="rtl">
<span dir="rtl" class="inlineHeader" id="b13_Jeremiah, פרק כב, יב">יב</span>
כי במקום אשר הגלו אתו שם ימות ואת הארץ הזאת לא יראה עוד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כב, יג">יג</span>
הוי בנה ביתו בלא צדק ועליותיו בלא משפט ברעהו יעבד חנם ופעלו לא יתן לו:<p dir="rtl">
<span dir="rtl" class="inlineHeader" id="b13_Jeremiah, פרק כב, יד">יד</span>
האמר אבנה לי בית מדות ועליות מרוחים וקרע לו חלוני וספון בארז ומשוח בששר:<p dir="rtl">
<span dir="rtl" class="inlineHeader" id="b13_Jeremiah, פרק כב, טו">טו</span>
התמלך כי אתה מתחרה בארז אביך הלוא אכל ושתה ועשה משפט וצדקה אז טוב לו:<p dir="rtl">
<span dir="rtl" class="inlineHeader" id="b13_Jeremiah, פרק כב, טז">טז</span>
דן דין עני ואביון אז טוב הלוא היא הדעת אתי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כב, יז">יז</span>
כי אין עיניך ולבך כי אם על בצעך ועל דם הנקי לשפוך ועל העשק ועל המרוצה לעשות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כב, יח">יח</span>
לכן כה אמר יהוה אל יהויקים בן יאשיהו מלך יהודה לא יספדו לו הוי אחי והוי אחות לא יספדו לו הוי אדון והוי הדה:<p dir="rtl">
<span dir="rtl" class="inlineHeader" id="b13_Jeremiah, פרק כב, יט">יט</span>
קבורת חמור יקבר סחוב והשלך מהלאה לשערי ירושלם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כב, כ">כ</span>
עלי הלבנון וצעקי ובבשן תני קולך וצעקי מעברים כי נשברו כל מאהביך:<p dir="rtl">
<span dir="rtl" class="inlineHeader" id="b13_Jeremiah, פרק כב, כא">כא</span>
דברתי אליך בשלותיך אמרת לא אשמע זה דרכך מנעוריך כי לא שמעת בקולי:<p dir="rtl">
<span dir="rtl" class="inlineHeader" id="b13_Jeremiah, פרק כב, כב">כב</span>
כל רעיך תרעה רוח ומאהביך בשבי ילכו כי אז תבשי ונכלמת מכל רעתך:<p dir="rtl">
<span dir="rtl" class="inlineHeader" id="b13_Jeremiah, פרק כב, כג">כג</span>
ישבתי בלבנון מקננתי בארזים מה נחנת בבא לך חבלים חיל כילדה:<p dir="rtl">
<span dir="rtl" class="inlineHeader" id="b13_Jeremiah, פרק כב, כד">כד</span>
חי אני נאם יהוה כי אם יהיה כניהו בן יהויקים מלך יהודה חותם על יד ימיני כי משם אתקנך:<p dir="rtl">
<span dir="rtl" class="inlineHeader" id="b13_Jeremiah, פרק כב, כה">כה</span>
ונתתיך ביד מבקשי נפשך וביד אשר אתה יגור מפניהם וביד נבוכדראצר מלך בבל וביד הכשדים:<p dir="rtl">
<span dir="rtl" class="inlineHeader" id="b13_Jeremiah, פרק כב, כו">כו</span>
והטלתי אתך ואת אמך אשר ילדתך על הארץ אחרת אשר לא ילדתם שם ושם תמותו:<p dir="rtl">
<span dir="rtl" class="inlineHeader" id="b13_Jeremiah, פרק כב, כז">כז</span>
ועל הארץ אשר הם מנשאים את נפשם לשוב שם שמה לא ישובו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כב, כח">כח</span>
העצב נבזה נפוץ האיש הזה כניהו אם כלי אין חפץ בו מדוע הוטלו הוא וזרעו והשלכו על הארץ אשר לא ידעו:<p dir="rtl">
<span dir="rtl" class="inlineHeader" id="b13_Jeremiah, פרק כב, כט">כט</span>
ארץ ארץ ארץ שמעי דבר יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כב, ל">ל</span>
כה אמר יהוה כתבו את האיש הזה ערירי גבר לא יצלח בימיו כי לא יצלח מזרעו איש ישב על כסא דוד ומשל עוד ביהודה:<p dir="rtl">
<h3 dir="rtl" id="b13_Jeremiah, פרק כג">פרק-כג</h3><p dir="rtl">
<span dir="rtl" class="inlineHeader" id="b13_Jeremiah, פרק כג, א">א</span>
הוי רעים מאבדים ומפצים את צאן מרעיתי נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כג, ב">ב</span>
לכן כה אמר יהוה אלהי ישראל על הרעים הרעים את עמי אתם הפצתם את צאני ותדחום ולא פקדתם אתם הנני פקד עליכם את רע מעלליכם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, ג">ג</span>
ואני אקבץ את שארית צאני מכל הארצות אשר הדחתי אתם שם והשבתי אתהן על נוהן ופרו ורבו:<p dir="rtl">
<span dir="rtl" class="inlineHeader" id="b13_Jeremiah, פרק כג, ד">ד</span>
והקמתי עליהם רעים ורעום ולא ייראו עוד ולא יחתו ולא יפקדו נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כג, ה">ה</span>
הנה ימים באים נאם יהוה והקמתי לדוד צמח צדיק ומלך מלך והשכיל ועשה משפט וצדקה בארץ:<p dir="rtl">
<span dir="rtl" class="inlineHeader" id="b13_Jeremiah, פרק כג, ו">ו</span>
בימיו תושע יהודה וישראל ישכן לבטח וזה שמו אשר יקראו יהוה צדקנו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כג, ז">ז</span>
לכן הנה ימים באים נאם יהוה ולא יאמרו עוד חי יהוה אשר העלה את בני ישראל מארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק כג, ח">ח</span>
כי אם חי יהוה אשר העלה ואשר הביא את זרע בית ישראל מארץ צפונה ומכל הארצות אשר הדחתים שם וישבו על אדמתם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כג, ט">ט</span>
לנבאים נשבר לבי בקרבי רחפו כל עצמותי הייתי כאיש שכור וכגבר עברו יין מפני יהוה ומפני דברי קדשו:<p dir="rtl">
<span dir="rtl" class="inlineHeader" id="b13_Jeremiah, פרק כג, י">י</span>
כי מנאפים מלאה הארץ כי מפני אלה אבלה הארץ יבשו נאות מדבר ותהי מרוצתם רעה וגבורתם לא כן:<p dir="rtl">
<span dir="rtl" class="inlineHeader" id="b13_Jeremiah, פרק כג, יא">יא</span>
כי גם נביא גם כהן חנפו גם בביתי מצאתי רעתם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, יב">יב</span>
לכן יהיה דרכם להם כחלקלקות באפלה ידחו ונפלו בה כי אביא עליהם רעה שנת פקדתם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, יג">יג</span>
ובנביאי שמרון ראיתי תפלה הנבאו בבעל ויתעו את עמי את ישראל:<p dir="rtl">
<span dir="rtl" class="inlineHeader" id="b13_Jeremiah, פרק כג, יד">יד</span>
ובנבאי ירושלם ראיתי שערורה נאוף והלך בשקר וחזקו ידי מרעים לבלתי שבו איש מרעתו היו לי כלם כסדם וישביה כעמרה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כג, טו">טו</span>
לכן כה אמר יהוה צבאות על הנבאים הנני מאכיל אותם לענה והשקתים מי ראש כי מאת נביאי ירושלם יצאה חנפה לכל הארץ: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כג, טז">טז</span>
כה אמר יהוה צבאות אל תשמעו על דברי הנבאים הנבאים לכם מהבלים המה אתכם חזון לבם ידברו לא מפי יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, יז">יז</span>
אמרים אמור למנאצי דבר יהוה שלום יהיה לכם וכל הלך בשררות לבו אמרו לא תבוא עליכם רעה:<p dir="rtl">
<span dir="rtl" class="inlineHeader" id="b13_Jeremiah, פרק כג, יח">יח</span>
כי מי עמד בסוד יהוה וירא וישמע את דברו מי הקשיב דברי וישמע: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כג, יט">יט</span>
הנה סערת יהוה חמה יצאה וסער מתחולל על ראש רשעים יחול:<p dir="rtl">
<span dir="rtl" class="inlineHeader" id="b13_Jeremiah, פרק כג, כ">כ</span>
לא ישוב אף יהוה עד עשתו ועד הקימו מזמות לבו באחרית הימים תתבוננו בה בינה:<p dir="rtl">
<span dir="rtl" class="inlineHeader" id="b13_Jeremiah, פרק כג, כא">כא</span>
לא שלחתי את הנבאים והם רצו לא דברתי אליהם והם נבאו:<p dir="rtl">
<span dir="rtl" class="inlineHeader" id="b13_Jeremiah, פרק כג, כב">כב</span>
ואם עמדו בסודי וישמעו דברי את עמי וישבום מדרכם הרע ומרע מעלליהם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כג, כג">כג</span>
האלהי מקרב אני נאם יהוה ולא אלהי מרחק:<p dir="rtl">
<span dir="rtl" class="inlineHeader" id="b13_Jeremiah, פרק כג, כד">כד</span>
אם יסתר איש במסתרים ואני לא אראנו נאם יהוה הלוא את השמים ואת הארץ אני מלא נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, כה">כה</span>
שמעתי את אשר אמרו הנבאים הנבאים בשמי שקר לאמר חלמתי חלמתי:<p dir="rtl">
<span dir="rtl" class="inlineHeader" id="b13_Jeremiah, פרק כג, כו">כו</span>
עד מתי היש בלב הנבאים נבאי השקר ונביאי תרמת לבם:<p dir="rtl">
<span dir="rtl" class="inlineHeader" id="b13_Jeremiah, פרק כג, כז">כז</span>
החשבים להשכיח את עמי שמי בחלומתם אשר יספרו איש לרעהו כאשר שכחו אבותם את שמי בבעל:<p dir="rtl">
<span dir="rtl" class="inlineHeader" id="b13_Jeremiah, פרק כג, כח">כח</span>
הנביא אשר אתו חלום יספר חלום ואשר דברי אתו ידבר דברי אמת מה לתבן את הבר נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, כט">כט</span>
הלוא כה דברי כאש נאם יהוה וכפטיש יפצץ סלע: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כג, ל">ל</span>
לכן הנני על הנבאים נאם יהוה מגנבי דברי איש מאת רעהו:<p dir="rtl">
<span dir="rtl" class="inlineHeader" id="b13_Jeremiah, פרק כג, לא">לא</span>
הנני על הנביאם נאם יהוה הלקחים לשונם וינאמו נאם:<p dir="rtl">
<span dir="rtl" class="inlineHeader" id="b13_Jeremiah, פרק כג, לב">לב</span>
הנני על נבאי חלמות שקר נאם יהוה ויספרום ויתעו את עמי בשקריהם ובפחזותם ואנכי לא שלחתים ולא צויתים והועיל לא יועילו לעם הזה נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, לג">לג</span>
וכי ישאלך העם הזה או הנביא או כהן לאמר מה משא יהוה ואמרת אליהם את מה משא ונטשתי אתכם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, לד">לד</span>
והנביא והכהן והעם אשר יאמר משא יהוה ופקדתי על האיש ההוא ועל ביתו:<p dir="rtl">
<span dir="rtl" class="inlineHeader" id="b13_Jeremiah, פרק כג, לה">לה</span>
כה תאמרו איש על רעהו ואיש אל אחיו מה ענה יהוה ומה דבר יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, לו">לו</span>
ומשא יהוה לא תזכרו עוד כי המשא יהיה לאיש דברו והפכתם את דברי אלהים חיים יהוה צבאות אלהינו:<p dir="rtl">
<span dir="rtl" class="inlineHeader" id="b13_Jeremiah, פרק כג, לז">לז</span>
כה תאמר אל הנביא מה ענך יהוה ומה דבר יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, לח">לח</span>
ואם משא יהוה תאמרו לכן כה אמר יהוה יען אמרכם את הדבר הזה משא יהוה ואשלח אליכם לאמר לא תאמרו משא יהוה:<p dir="rtl">
<span dir="rtl" class="inlineHeader" id="b13_Jeremiah, פרק כג, לט">לט</span>
לכן הנני ונשיתי אתכם נשא ונטשתי אתכם ואת העיר אשר נתתי לכם ולאבותיכם מעל פני:<p dir="rtl">
<span dir="rtl" class="inlineHeader" id="b13_Jeremiah, פרק כג, מ">מ</span>
ונתתי עליכם חרפת עולם וכלמות עולם אשר לא תשכח: <B>(פ)</B><p dir="rtl">
<h3 dir="rtl" id="b13_Jeremiah, פרק כד">פרק-כד</h3><p dir="rtl">
<span dir="rtl" class="inlineHeader" id="b13_Jeremiah, פרק כד, א">א</span>
הראני יהוה והנה שני דודאי תאנים מועדים לפני היכל יהוה אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל:<p dir="rtl">
<span dir="rtl" class="inlineHeader" id="b13_Jeremiah, פרק כד, ב">ב</span>
הדוד אחד תאנים טבות מאד כתאני הבכרות והדוד אחד תאנים רעות מאד אשר לא תאכלנה מרע: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כד, ג">ג</span>
ויאמר יהוה אלי מה אתה ראה ירמיהו ואמר תאנים התאנים הטבות טבות מאד והרעות רעות מאד אשר לא תאכלנה מרע: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כד, ד">ד</span>
ויהי דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק כד, ה">ה</span>
כה אמר יהוה אלהי ישראל כתאנים הטבות האלה כן אכיר את גלות יהודה אשר שלחתי מן המקום הזה ארץ כשדים לטובה:<p dir="rtl">
<span dir="rtl" class="inlineHeader" id="b13_Jeremiah, פרק כד, ו">ו</span>
ושמתי עיני עליהם לטובה והשבתים על הארץ הזאת ובניתים ולא אהרס ונטעתים ולא אתוש:<p dir="rtl">
<span dir="rtl" class="inlineHeader" id="b13_Jeremiah, פרק כד, ז">ז</span>
ונתתי להם לב לדעת אתי כי אני יהוה והיו לי לעם ואנכי אהיה להם לאלהים כי ישבו אלי בכל לבם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כד, ח">ח</span>
וכתאנים הרעות אשר לא תאכלנה מרע כי כה אמר יהוה כן אתן את צדקיהו מלך יהודה ואת שריו ואת שארית ירושלם הנשארים בארץ הזאת והישבים בארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק כד, ט">ט</span>
ונתתים לזועה לרעה לכל ממלכות הארץ לחרפה ולמשל לשנינה ולקללה בכל המקמות אשר אדיחם שם:<p dir="rtl">
<span dir="rtl" class="inlineHeader" id="b13_Jeremiah, פרק כד, י">י</span>
ושלחתי בם את החרב את הרעב ואת הדבר עד תמם מעל האדמה אשר נתתי להם ולאבותיהם: <B>(פ)</B><p dir="rtl">
<h3 dir="rtl" id="b13_Jeremiah, פרק כה">פרק-כה</h3><p dir="rtl">
<span dir="rtl" class="inlineHeader" id="b13_Jeremiah, פרק כה, א">א</span>
הדבר אשר היה על ירמיהו על כל עם יהודה בשנה הרבעית ליהויקים בן יאשיהו מלך יהודה היא השנה הראשנית לנבוכדראצר מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק כה, ב">ב</span>
אשר דבר ירמיהו הנביא על כל עם יהודה ואל כל ישבי ירושלם לאמר:<p dir="rtl">
<span dir="rtl" class="inlineHeader" id="b13_Jeremiah, פרק כה, ג">ג</span>
מן שלש עשרה שנה ליאשיהו בן אמון מלך יהודה ועד היום הזה זה שלש ועשרים שנה היה דבר יהוה אלי ואדבר אליכם אשכים ודבר ולא שמעתם:<p dir="rtl">
<span dir="rtl" class="inlineHeader" id="b13_Jeremiah, פרק כה, ד">ד</span>
ושלח יהוה אליכם את כל עבדיו הנבאים השכם ושלח ולא שמעתם ולא הטיתם את אזנכם לשמע:<p dir="rtl">
<span dir="rtl" class="inlineHeader" id="b13_Jeremiah, פרק כה, ה">ה</span>
לאמר שובו נא איש מדרכו הרעה ומרע מעלליכם ושבו על האדמה אשר נתן יהוה לכם ולאבותיכם למן עולם ועד עולם:<p dir="rtl">
<span dir="rtl" class="inlineHeader" id="b13_Jeremiah, פרק כה, ו">ו</span>
ואל תלכו אחרי אלהים אחרים לעבדם ולהשתחות להם ולא תכעיסו אותי במעשה ידיכם ולא ארע לכם:<p dir="rtl">
<span dir="rtl" class="inlineHeader" id="b13_Jeremiah, פרק כה, ז">ז</span>
ולא שמעתם אלי נאם יהוה למען הכעסוני במעשה ידיכם לרע לכם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כה, ח">ח</span>
לכן כה אמר יהוה צבאות יען אשר לא שמעתם את דברי:<p dir="rtl">
<span dir="rtl" class="inlineHeader" id="b13_Jeremiah, פרק כה, ט">ט</span>
הנני שלח ולקחתי את כל משפחות צפון נאם יהוה ואל נבוכדראצר מלך בבל עבדי והבאתים על הארץ הזאת ועל ישביה ועל כל הגוים האלה סביב והחרמתים ושמתים לשמה ולשרקה ולחרבות עולם:<p dir="rtl">
<span dir="rtl" class="inlineHeader" id="b13_Jeremiah, פרק כה, י">י</span>
והאבדתי מהם קול ששון וקול שמחה קול חתן וקול כלה קול רחים ואור נר:<p dir="rtl">
<span dir="rtl" class="inlineHeader" id="b13_Jeremiah, פרק כה, יא">יא</span>
והיתה כל הארץ הזאת לחרבה לשמה ועבדו הגוים האלה את מלך בבל שבעים שנה:<p dir="rtl">
<span dir="rtl" class="inlineHeader" id="b13_Jeremiah, פרק כה, יב">יב</span>
והיה כמלאות שבעים שנה אפקד על מלך בבל ועל הגוי ההוא נאם יהוה את עונם ועל ארץ כשדים ושמתי אתו לשממות עולם:<p dir="rtl">
<span dir="rtl" class="inlineHeader" id="b13_Jeremiah, פרק כה, יג">יג</span>
והבאיתי על הארץ ההיא את כל דברי אשר דברתי עליה את כל הכתוב בספר הזה אשר נבא ירמיהו על כל הגוים:<p dir="rtl">
<span dir="rtl" class="inlineHeader" id="b13_Jeremiah, פרק כה, יד">יד</span>
כי עבדו בם גם המה גוים רבים ומלכים גדולים ושלמתי להם כפעלם וכמעשה ידיהם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כה, טו">טו</span>
כי כה אמר יהוה אלהי ישראל אלי קח את כוס היין החמה הזאת מידי והשקיתה אתו את כל הגוים אשר אנכי שלח אותך אליהם:<p dir="rtl">
<span dir="rtl" class="inlineHeader" id="b13_Jeremiah, פרק כה, טז">טז</span>
ושתו והתגעשו והתהללו מפני החרב אשר אנכי שלח בינתם:<p dir="rtl">
<span dir="rtl" class="inlineHeader" id="b13_Jeremiah, פרק כה, יז">יז</span>
ואקח את הכוס מיד יהוה ואשקה את כל הגוים אשר שלחני יהוה אליהם:<p dir="rtl">
<span dir="rtl" class="inlineHeader" id="b13_Jeremiah, פרק כה, יח">יח</span>
את ירושלם ואת ערי יהודה ואת מלכיה את שריה לתת אתם לחרבה לשמה לשרקה ולקללה כיום הזה:<p dir="rtl">
<span dir="rtl" class="inlineHeader" id="b13_Jeremiah, פרק כה, יט">יט</span>
את פרעה מלך מצרים ואת עבדיו ואת שריו ואת כל עמו:<p dir="rtl">
<span dir="rtl" class="inlineHeader" id="b13_Jeremiah, פרק כה, כ">כ</span>
ואת כל הערב ואת כל מלכי ארץ העוץ ואת כל מלכי ארץ פלשתים ואת אשקלון ואת עזה ואת עקרון ואת שארית אשדוד:<p dir="rtl">
<span dir="rtl" class="inlineHeader" id="b13_Jeremiah, פרק כה, כא">כא</span>
את אדום ואת מואב ואת בני עמון:<p dir="rtl">
<span dir="rtl" class="inlineHeader" id="b13_Jeremiah, פרק כה, כב">כב</span>
ואת כל מלכי צר ואת כל מלכי צידון ואת מלכי האי אשר בעבר הים:<p dir="rtl">
<span dir="rtl" class="inlineHeader" id="b13_Jeremiah, פרק כה, כג">כג</span>
ואת דדן ואת תימא ואת בוז ואת כל קצוצי פאה:<p dir="rtl">
<span dir="rtl" class="inlineHeader" id="b13_Jeremiah, פרק כה, כד">כד</span>
ואת כל מלכי ערב ואת כל מלכי הערב השכנים במדבר:<p dir="rtl">
<span dir="rtl" class="inlineHeader" id="b13_Jeremiah, פרק כה, כה">כה</span>
ואת כל מלכי זמרי ואת כל מלכי עילם ואת כל מלכי מדי:<p dir="rtl">
<span dir="rtl" class="inlineHeader" id="b13_Jeremiah, פרק כה, כו">כו</span>
ואת כל מלכי הצפון הקרבים והרחקים איש אל אחיו ואת כל הממלכות הארץ אשר על פני האדמה ומלך ששך ישתה אחריהם:<p dir="rtl">
<span dir="rtl" class="inlineHeader" id="b13_Jeremiah, פרק כה, כז">כז</span>
 ואמרת אליהם <B>(פ)</B> כה אמר יהוה צבאות אלהי ישראל שתו ושכרו וקיו ונפלו ולא תקומו מפני החרב אשר אנכי שלח ביניכם:<p dir="rtl">
<span dir="rtl" class="inlineHeader" id="b13_Jeremiah, פרק כה, כח">כח</span>
והיה כי ימאנו לקחת הכוס מידך לשתות ואמרת אליהם כה אמר יהוה צבאות שתו תשתו:<p dir="rtl">
<span dir="rtl" class="inlineHeader" id="b13_Jeremiah, פרק כה, כט">כט</span>
כי הנה בעיר אשר נקרא שמי עליה אנכי מחל להרע ואתם הנקה תנקו לא תנקו כי חרב אני קרא על כל ישבי הארץ נאם יהוה צבאות:<p dir="rtl">
<span dir="rtl" class="inlineHeader" id="b13_Jeremiah, פרק כה, ל">ל</span>
ואתה תנבא אליהם את כל הדברים האלה ואמרת אליהם יהוה ממרום ישאג וממעון קדשו יתן קולו שאג ישאג על נוהו הידד כדרכים יענה אל כל ישבי הארץ:<p dir="rtl">
<span dir="rtl" class="inlineHeader" id="b13_Jeremiah, פרק כה, לא">לא</span>
בא שאון עד קצה הארץ כי ריב ליהוה בגוים נשפט הוא לכל בשר הרשעים נתנם לחרב נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כה, לב">לב</span>
כה אמר יהוה צבאות הנה רעה יצאת מגוי אל גוי וסער גדול יעור מירכתי ארץ:<p dir="rtl">
<span dir="rtl" class="inlineHeader" id="b13_Jeremiah, פרק כה, לג">לג</span>
והיו חללי יהוה ביום ההוא מקצה הארץ ועד קצה הארץ לא יספדו ולא יאספו ולא יקברו לדמן על פני האדמה יהיו:<p dir="rtl">
<span dir="rtl" class="inlineHeader" id="b13_Jeremiah, פרק כה, לד">לד</span>
הילילו הרעים וזעקו והתפלשו אדירי הצאן כי מלאו ימיכם לטבוח ותפוצותיכם ונפלתם ככלי חמדה:<p dir="rtl">
<span dir="rtl" class="inlineHeader" id="b13_Jeremiah, פרק כה, לה">לה</span>
ואבד מנוס מן הרעים ופליטה מאדירי הצאן:<p dir="rtl">
<span dir="rtl" class="inlineHeader" id="b13_Jeremiah, פרק כה, לו">לו</span>
קול צעקת הרעים ויללת אדירי הצאן כי שדד יהוה את מרעיתם:<p dir="rtl">
<span dir="rtl" class="inlineHeader" id="b13_Jeremiah, פרק כה, לז">לז</span>
ונדמו נאות השלום מפני חרון אף יהוה:<p dir="rtl">
<span dir="rtl" class="inlineHeader" id="b13_Jeremiah, פרק כה, לח">לח</span>
עזב ככפיר סכו כי היתה ארצם לשמה מפני חרון היונה ומפני חרון אפו: <B>(פ)</B><p dir="rtl">
<h3 dir="rtl" id="b13_Jeremiah, פרק כו">פרק-כו</h3><p dir="rtl">
<span dir="rtl" class="inlineHeader" id="b13_Jeremiah, פרק כו, א">א</span>
בראשית ממלכות יהויקים בן יאשיהו מלך יהודה היה הדבר הזה מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק כו, ב">ב</span>
כה אמר יהוה עמד בחצר בית יהוה ודברת על כל ערי יהודה הבאים להשתחות בית יהוה את כל הדברים אשר צויתיך לדבר אליהם אל תגרע דבר:<p dir="rtl">
<span dir="rtl" class="inlineHeader" id="b13_Jeremiah, פרק כו, ג">ג</span>
אולי ישמעו וישבו איש מדרכו הרעה ונחמתי אל הרעה אשר אנכי חשב לעשות להם מפני רע מעלליהם:<p dir="rtl">
<span dir="rtl" class="inlineHeader" id="b13_Jeremiah, פרק כו, ד">ד</span>
ואמרת אליהם כה אמר יהוה אם לא תשמעו אלי ללכת בתורתי אשר נתתי לפניכם:<p dir="rtl">
<span dir="rtl" class="inlineHeader" id="b13_Jeremiah, פרק כו, ה">ה</span>
לשמע על דברי עבדי הנבאים אשר אנכי שלח אליכם והשכם ושלח ולא שמעתם:<p dir="rtl">
<span dir="rtl" class="inlineHeader" id="b13_Jeremiah, פרק כו, ו">ו</span>
ונתתי את הבית הזה כשלה ואת העיר הזאתה אתן לקללה לכל גויי הארץ: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כו, ז">ז</span>
וישמעו הכהנים והנבאים וכל העם את ירמיהו מדבר את הדברים האלה בבית יהוה:<p dir="rtl">
<span dir="rtl" class="inlineHeader" id="b13_Jeremiah, פרק כו, ח">ח</span>
ויהי ככלות ירמיהו לדבר את כל אשר צוה יהוה לדבר אל כל העם ויתפשו אתו הכהנים והנבאים וכל העם לאמר מות תמות:<p dir="rtl">
<span dir="rtl" class="inlineHeader" id="b13_Jeremiah, פרק כו, ט">ט</span>
מדוע נבית בשם יהוה לאמר כשלו יהיה הבית הזה והעיר הזאת תחרב מאין יושב ויקהל כל העם אל ירמיהו בבית יהוה:<p dir="rtl">
<span dir="rtl" class="inlineHeader" id="b13_Jeremiah, פרק כו, י">י</span>
וישמעו שרי יהודה את הדברים האלה ויעלו מבית המלך בית יהוה וישבו בפתח שער יהוה החדש: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כו, יא">יא</span>
ויאמרו הכהנים והנבאים אל השרים ואל כל העם לאמר משפט מות לאיש הזה כי נבא אל העיר הזאת כאשר שמעתם באזניכם:<p dir="rtl">
<span dir="rtl" class="inlineHeader" id="b13_Jeremiah, פרק כו, יב">יב</span>
ויאמר ירמיהו אל כל השרים ואל כל העם לאמר יהוה שלחני להנבא אל הבית הזה ואל העיר הזאת את כל הדברים אשר שמעתם:<p dir="rtl">
<span dir="rtl" class="inlineHeader" id="b13_Jeremiah, פרק כו, יג">יג</span>
ועתה היטיבו דרכיכם ומעלליכם ושמעו בקול יהוה אלהיכם וינחם יהוה אל הרעה אשר דבר עליכם:<p dir="rtl">
<span dir="rtl" class="inlineHeader" id="b13_Jeremiah, פרק כו, יד">יד</span>
ואני הנני בידכם עשו לי כטוב וכישר בעיניכם:<p dir="rtl">
<span dir="rtl" class="inlineHeader" id="b13_Jeremiah, פרק כו, טו">טו</span>
אך ידע תדעו כי אם ממתים אתם אתי כי דם נקי אתם נתנים עליכם ואל העיר הזאת ואל ישביה כי באמת שלחני יהוה עליכם לדבר באזניכם את כל הדברים האלה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כו, טז">טז</span>
ויאמרו השרים וכל העם אל הכהנים ואל הנביאים אין לאיש הזה משפט מות כי בשם יהוה אלהינו דבר אלינו:<p dir="rtl">
<span dir="rtl" class="inlineHeader" id="b13_Jeremiah, פרק כו, יז">יז</span>
ויקמו אנשים מזקני הארץ ויאמרו אל כל קהל העם לאמר:<p dir="rtl">
<span dir="rtl" class="inlineHeader" id="b13_Jeremiah, פרק כו, יח">יח</span>
מיכיה המורשתי היה נבא בימי חזקיהו מלך יהודה ויאמר אל כל עם יהודה לאמר כה אמר יהוה צבאות ציון שדה תחרש וירושלים עיים תהיה והר הבית לבמות יער:<p dir="rtl">
<span dir="rtl" class="inlineHeader" id="b13_Jeremiah, פרק כו, יט">יט</span>
ההמת המתהו חזקיהו מלך יהודה וכל יהודה הלא ירא את יהוה ויחל את פני יהוה וינחם יהוה אל הרעה אשר דבר עליהם ואנחנו עשים רעה גדולה על נפשותינו:<p dir="rtl">
<span dir="rtl" class="inlineHeader" id="b13_Jeremiah, פרק כו, כ">כ</span>
וגם איש היה מתנבא בשם יהוה אוריהו בן שמעיהו מקרית היערים וינבא על העיר הזאת ועל הארץ הזאת ככל דברי ירמיהו:<p dir="rtl">
<span dir="rtl" class="inlineHeader" id="b13_Jeremiah, פרק כו, כא">כא</span>
וישמע המלך יהויקים וכל גבוריו וכל השרים את דבריו ויבקש המלך המיתו וישמע אוריהו וירא ויברח ויבא מצרים:<p dir="rtl">
<span dir="rtl" class="inlineHeader" id="b13_Jeremiah, פרק כו, כב">כב</span>
וישלח המלך יהויקים אנשים מצרים את אלנתן בן עכבור ואנשים אתו אל מצרים:<p dir="rtl">
<span dir="rtl" class="inlineHeader" id="b13_Jeremiah, פרק כו, כג">כג</span>
ויוציאו את אוריהו ממצרים ויבאהו אל המלך יהויקים ויכהו בחרב וישלך את נבלתו אל קברי בני העם:<p dir="rtl">
<span dir="rtl" class="inlineHeader" id="b13_Jeremiah, פרק כו, כד">כד</span>
אך יד אחיקם בן שפן היתה את ירמיהו לבלתי תת אתו ביד העם להמיתו: <B>(פ)</B><p dir="rtl">
<h3 dir="rtl" id="b13_Jeremiah, פרק כז">פרק-כז</h3><p dir="rtl">
<span dir="rtl" class="inlineHeader" id="b13_Jeremiah, פרק כז, א">א</span>
בראשית ממלכת יהויקם בן יאושיהו מלך יהודה היה הדבר הזה אל ירמיה מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק כז, ב">ב</span>
כה אמר יהוה אלי עשה לך מוסרות ומטות ונתתם על צוארך:<p dir="rtl">
<span dir="rtl" class="inlineHeader" id="b13_Jeremiah, פרק כז, ג">ג</span>
ושלחתם אל מלך אדום ואל מלך מואב ואל מלך בני עמון ואל מלך צר ואל מלך צידון ביד מלאכים הבאים ירושלם אל צדקיהו מלך יהודה:<p dir="rtl">
<span dir="rtl" class="inlineHeader" id="b13_Jeremiah, פרק כז, ד">ד</span>
וצוית אתם אל אדניהם לאמר כה אמר יהוה צבאות אלהי ישראל כה תאמרו אל אדניכם:<p dir="rtl">
<span dir="rtl" class="inlineHeader" id="b13_Jeremiah, פרק כז, ה">ה</span>
אנכי עשיתי את הארץ את האדם ואת הבהמה אשר על פני הארץ בכחי הגדול ובזרועי הנטויה ונתתיה לאשר ישר בעיני:<p dir="rtl">
<span dir="rtl" class="inlineHeader" id="b13_Jeremiah, פרק כז, ו">ו</span>
ועתה אנכי נתתי את כל הארצות האלה ביד נבוכדנאצר מלך בבל עבדי וגם את חית השדה נתתי לו לעבדו:<p dir="rtl">
<span dir="rtl" class="inlineHeader" id="b13_Jeremiah, פרק כז, ז">ז</span>
ועבדו אתו כל הגוים ואת בנו ואת בן בנו עד בא עת ארצו גם הוא ועבדו בו גוים רבים ומלכים גדלים:<p dir="rtl">
<span dir="rtl" class="inlineHeader" id="b13_Jeremiah, פרק כז, ח">ח</span>
והיה הגוי והממלכה אשר לא יעבדו אתו את נבוכדנאצר מלך בבל ואת אשר לא יתן את צוארו בעל מלך בבל בחרב וברעב ובדבר אפקד על הגוי ההוא נאם יהוה עד תמי אתם בידו:<p dir="rtl">
<span dir="rtl" class="inlineHeader" id="b13_Jeremiah, פרק כז, ט">ט</span>
ואתם אל תשמעו אל נביאיכם ואל קסמיכם ואל חלמתיכם ואל ענניכם ואל כשפיכם אשר הם אמרים אליכם לאמר לא תעבדו את מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק כז, י">י</span>
כי שקר הם נבאים לכם למען הרחיק אתכם מעל אדמתכם והדחתי אתכם ואבדתם:<p dir="rtl">
<span dir="rtl" class="inlineHeader" id="b13_Jeremiah, פרק כז, יא">יא</span>
והגוי אשר יביא את צוארו בעל מלך בבל ועבדו והנחתיו על אדמתו נאם יהוה ועבדה וישב בה:<p dir="rtl">
<span dir="rtl" class="inlineHeader" id="b13_Jeremiah, פרק כז, יב">יב</span>
ואל צדקיה מלך יהודה דברתי ככל הדברים האלה לאמר הביאו את צואריכם בעל מלך בבל ועבדו אתו ועמו וחיו:<p dir="rtl">
<span dir="rtl" class="inlineHeader" id="b13_Jeremiah, פרק כז, יג">יג</span>
למה תמותו אתה ועמך בחרב ברעב ובדבר כאשר דבר יהוה אל הגוי אשר לא יעבד את מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק כז, יד">יד</span>
ואל תשמעו אל דברי הנבאים האמרים אליכם לאמר לא תעבדו את מלך בבל כי שקר הם נבאים לכם:<p dir="rtl">
<span dir="rtl" class="inlineHeader" id="b13_Jeremiah, פרק כז, טו">טו</span>
כי לא שלחתים נאם יהוה והם נבאים בשמי לשקר למען הדיחי אתכם ואבדתם אתם והנבאים הנבאים לכם:<p dir="rtl">
<span dir="rtl" class="inlineHeader" id="b13_Jeremiah, פרק כז, טז">טז</span>
ואל הכהנים ואל כל העם הזה דברתי לאמר כה אמר יהוה אל תשמעו אל דברי נביאיכם הנבאים לכם לאמר הנה כלי בית יהוה מושבים מבבלה עתה מהרה כי שקר המה נבאים לכם:<p dir="rtl">
<span dir="rtl" class="inlineHeader" id="b13_Jeremiah, פרק כז, יז">יז</span>
אל תשמעו אליהם עבדו את מלך בבל וחיו למה תהיה העיר הזאת חרבה:<p dir="rtl">
<span dir="rtl" class="inlineHeader" id="b13_Jeremiah, פרק כז, יח">יח</span>
ואם נבאים הם ואם יש דבר יהוה אתם יפגעו נא ביהוה צבאות לבלתי באו הכלים הנותרים בבית יהוה ובית מלך יהודה ובירושלם בבלה:<p dir="rtl">
<span dir="rtl" class="inlineHeader" id="b13_Jeremiah, פרק כז, יט">יט</span>
כי כה אמר יהוה צבאות אל העמדים ועל הים ועל המכנות ועל יתר הכלים הנותרים בעיר הזאת:<p dir="rtl">
<span dir="rtl" class="inlineHeader" id="b13_Jeremiah, פרק כז, כ">כ</span>
אשר לא לקחם נבוכדנאצר מלך בבל בגלותו את יכוניה בן יהויקים מלך יהודה מירושלם בבלה ואת כל חרי יהודה וירושלם:<p dir="rtl">
<span dir="rtl" class="inlineHeader" id="b13_Jeremiah, פרק כז, כא">כא</span>
כי כה אמר יהוה צבאות אלהי ישראל על הכלים הנותרים בית יהוה ובית מלך יהודה וירושלם:<p dir="rtl">
<span dir="rtl" class="inlineHeader" id="b13_Jeremiah, פרק כז, כב">כב</span>
בבלה יובאו ושמה יהיו עד יום פקדי אתם נאם יהוה והעליתים והשיבתים אל המקום הזה: <B>(פ)</B><p dir="rtl">
<h3 dir="rtl" id="b13_Jeremiah, פרק כח">פרק-כח</h3><p dir="rtl">
<span dir="rtl" class="inlineHeader" id="b13_Jeremiah, פרק כח, א">א</span>
ויהי בשנה ההיא בראשית ממלכת צדקיה מלך יהודה בשנת הרבעית בחדש החמישי אמר אלי חנניה בן עזור הנביא אשר מגבעון בבית יהוה לעיני הכהנים וכל העם לאמר:<p dir="rtl">
<span dir="rtl" class="inlineHeader" id="b13_Jeremiah, פרק כח, ב">ב</span>
כה אמר יהוה צבאות אלהי ישראל לאמר שברתי את על מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק כח, ג">ג</span>
בעוד שנתים ימים אני משיב אל המקום הזה את כל כלי בית יהוה אשר לקח נבוכדנאצר מלך בבל מן המקום הזה ויביאם בבל:<p dir="rtl">
<span dir="rtl" class="inlineHeader" id="b13_Jeremiah, פרק כח, ד">ד</span>
ואת יכניה בן יהויקים מלך יהודה ואת כל גלות יהודה הבאים בבלה אני משיב אל המקום הזה נאם יהוה כי אשבר את על מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק כח, ה">ה</span>
ויאמר ירמיה הנביא אל חנניה הנביא לעיני הכהנים ולעיני כל העם העמדים בבית יהוה:<p dir="rtl">
<span dir="rtl" class="inlineHeader" id="b13_Jeremiah, פרק כח, ו">ו</span>
ויאמר ירמיה הנביא אמן כן יעשה יהוה יקם יהוה את דבריך אשר נבאת להשיב כלי בית יהוה וכל הגולה מבבל אל המקום הזה:<p dir="rtl">
<span dir="rtl" class="inlineHeader" id="b13_Jeremiah, פרק כח, ז">ז</span>
אך שמע נא הדבר הזה אשר אנכי דבר באזניך ובאזני כל העם:<p dir="rtl">
<span dir="rtl" class="inlineHeader" id="b13_Jeremiah, פרק כח, ח">ח</span>
הנביאים אשר היו לפני ולפניך מן העולם וינבאו אל ארצות רבות ועל ממלכות גדלות למלחמה ולרעה ולדבר:<p dir="rtl">
<span dir="rtl" class="inlineHeader" id="b13_Jeremiah, פרק כח, ט">ט</span>
הנביא אשר ינבא לשלום בבא דבר הנביא יודע הנביא אשר שלחו יהוה באמת:<p dir="rtl">
<span dir="rtl" class="inlineHeader" id="b13_Jeremiah, פרק כח, י">י</span>
ויקח חנניה הנביא את המוטה מעל צואר ירמיה הנביא וישברהו:<p dir="rtl">
<span dir="rtl" class="inlineHeader" id="b13_Jeremiah, פרק כח, יא">יא</span>
ויאמר חנניה לעיני כל העם לאמר כה אמר יהוה ככה אשבר את על נבכדנאצר מלך בבל בעוד שנתים ימים מעל צואר כל הגוים וילך ירמיה הנביא לדרכו:<p dir="rtl">
<span dir="rtl" class="inlineHeader" id="b13_Jeremiah, פרק כח, יב">יב</span>
ויהי דבר יהוה אל ירמיה אחרי שבור חנניה הנביא את המוטה מעל צואר ירמיה הנביא לאמר:<p dir="rtl">
<span dir="rtl" class="inlineHeader" id="b13_Jeremiah, פרק כח, יג">יג</span>
הלוך ואמרת אל חנניה לאמר כה אמר יהוה מוטת עץ שברת ועשית תחתיהן מטות ברזל:<p dir="rtl">
<span dir="rtl" class="inlineHeader" id="b13_Jeremiah, פרק כח, יד">יד</span>
כי כה אמר יהוה צבאות אלהי ישראל על ברזל נתתי על צואר כל הגוים האלה לעבד את נבכדנאצר מלך בבל ועבדהו וגם את חית השדה נתתי לו:<p dir="rtl">
<span dir="rtl" class="inlineHeader" id="b13_Jeremiah, פרק כח, טו">טו</span>
ויאמר ירמיה הנביא אל חנניה הנביא שמע נא חנניה לא שלחך יהוה ואתה הבטחת את העם הזה על שקר:<p dir="rtl">
<span dir="rtl" class="inlineHeader" id="b13_Jeremiah, פרק כח, טז">טז</span>
לכן כה אמר יהוה הנני משלחך מעל פני האדמה השנה אתה מת כי סרה דברת אל יהוה:<p dir="rtl">
<span dir="rtl" class="inlineHeader" id="b13_Jeremiah, פרק כח, יז">יז</span>
וימת חנניה הנביא בשנה ההיא בחדש השביעי: <B>(פ)</B><p dir="rtl">
<h3 dir="rtl" id="b13_Jeremiah, פרק כט">פרק-כט</h3><p dir="rtl">
<span dir="rtl" class="inlineHeader" id="b13_Jeremiah, פרק כט, א">א</span>
ואלה דברי הספר אשר שלח ירמיה הנביא מירושלם אל יתר זקני הגולה ואל הכהנים ואל הנביאים ואל כל העם אשר הגלה נבוכדנאצר מירושלם בבלה:<p dir="rtl">
<span dir="rtl" class="inlineHeader" id="b13_Jeremiah, פרק כט, ב">ב</span>
אחרי צאת יכניה המלך והגבירה והסריסים שרי יהודה וירושלם והחרש והמסגר מירושלם:<p dir="rtl">
<span dir="rtl" class="inlineHeader" id="b13_Jeremiah, פרק כט, ג">ג</span>
ביד אלעשה בן שפן וגמריה בן חלקיה אשר שלח צדקיה מלך יהודה אל נבוכדנאצר מלך בבל בבלה לאמר:<p dir="rtl">
<span dir="rtl" class="inlineHeader" id="b13_Jeremiah, פרק כט, ד">ד</span>
כה אמר יהוה צבאות אלהי ישראל לכל הגולה אשר הגליתי מירושלם בבלה:<p dir="rtl">
<span dir="rtl" class="inlineHeader" id="b13_Jeremiah, פרק כט, ה">ה</span>
בנו בתים ושבו ונטעו גנות ואכלו את פרין:<p dir="rtl">
<span dir="rtl" class="inlineHeader" id="b13_Jeremiah, פרק כט, ו">ו</span>
קחו נשים והולידו בנים ובנות וקחו לבניכם נשים ואת בנותיכם תנו לאנשים ותלדנה בנים ובנות ורבו שם ואל תמעטו:<p dir="rtl">
<span dir="rtl" class="inlineHeader" id="b13_Jeremiah, פרק כט, ז">ז</span>
ודרשו את שלום העיר אשר הגליתי אתכם שמה והתפללו בעדה אל יהוה כי בשלומה יהיה לכם שלום:<p dir="rtl">
<span dir="rtl" class="inlineHeader" id="b13_Jeremiah, פרק כט, ח">ח</span>
כי כה אמר יהוה צבאות אלהי ישראל אל ישיאו לכם נביאיכם אשר בקרבכם וקסמיכם ואל תשמעו אל חלמתיכם אשר אתם מחלמים:<p dir="rtl">
<span dir="rtl" class="inlineHeader" id="b13_Jeremiah, פרק כט, ט">ט</span>
כי בשקר הם נבאים לכם בשמי לא שלחתים נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כט, י">י</span>
כי כה אמר יהוה כי לפי מלאת לבבל שבעים שנה אפקד אתכם והקמתי עליכם את דברי הטוב להשיב אתכם אל המקום הזה:<p dir="rtl">
<span dir="rtl" class="inlineHeader" id="b13_Jeremiah, פרק כט, יא">יא</span>
כי אנכי ידעתי את המחשבת אשר אנכי חשב עליכם נאם יהוה מחשבות שלום ולא לרעה לתת לכם אחרית ותקוה:<p dir="rtl">
<span dir="rtl" class="inlineHeader" id="b13_Jeremiah, פרק כט, יב">יב</span>
וקראתם אתי והלכתם והתפללתם אלי ושמעתי אליכם:<p dir="rtl">
<span dir="rtl" class="inlineHeader" id="b13_Jeremiah, פרק כט, יג">יג</span>
ובקשתם אתי ומצאתם כי תדרשני בכל לבבכם:<p dir="rtl">
<span dir="rtl" class="inlineHeader" id="b13_Jeremiah, פרק כט, יד">יד</span>
ונמצאתי לכם נאם יהוה ושבתי את שביתכם וקבצתי אתכם מכל הגוים ומכל המקומות אשר הדחתי אתכם שם נאם יהוה והשבתי אתכם אל המקום אשר הגליתי אתכם משם:<p dir="rtl">
<span dir="rtl" class="inlineHeader" id="b13_Jeremiah, פרק כט, טו">טו</span>
כי אמרתם הקים לנו יהוה נבאים בבלה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כט, טז">טז</span>
כי כה אמר יהוה אל המלך היושב אל כסא דוד ואל כל העם היושב בעיר הזאת אחיכם אשר לא יצאו אתכם בגולה:<p dir="rtl">
<span dir="rtl" class="inlineHeader" id="b13_Jeremiah, פרק כט, יז">יז</span>
כה אמר יהוה צבאות הנני משלח בם את החרב את הרעב ואת הדבר ונתתי אותם כתאנים השערים אשר לא תאכלנה מרע:<p dir="rtl">
<span dir="rtl" class="inlineHeader" id="b13_Jeremiah, פרק כט, יח">יח</span>
ורדפתי אחריהם בחרב ברעב ובדבר ונתתים לזועה לכל ממלכות הארץ לאלה ולשמה ולשרקה ולחרפה בכל הגוים אשר הדחתים שם:<p dir="rtl">
<span dir="rtl" class="inlineHeader" id="b13_Jeremiah, פרק כט, יט">יט</span>
תחת אשר לא שמעו אל דברי נאם יהוה אשר שלחתי אליהם את עבדי הנבאים השכם ושלח ולא שמעתם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק כט, כ">כ</span>
ואתם שמעו דבר יהוה כל הגולה אשר שלחתי מירושלם בבלה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כט, כא">כא</span>
כה אמר יהוה צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי שקר הנני נתן אתם ביד נבוכדראצר מלך בבל והכם לעיניכם:<p dir="rtl">
<span dir="rtl" class="inlineHeader" id="b13_Jeremiah, פרק כט, כב">כב</span>
ולקח מהם קללה לכל גלות יהודה אשר בבבל לאמר ישמך יהוה כצדקיהו וכאחב אשר קלם מלך בבל באש:<p dir="rtl">
<span dir="rtl" class="inlineHeader" id="b13_Jeremiah, פרק כט, כג">כג</span>
יען אשר עשו נבלה בישראל וינאפו את נשי רעיהם וידברו דבר בשמי שקר אשר לוא צויתם ואנכי הוידע ועד נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק כט, כד">כד</span>
ואל שמעיהו הנחלמי תאמר לאמר:<p dir="rtl">
<span dir="rtl" class="inlineHeader" id="b13_Jeremiah, פרק כט, כה">כה</span>
כה אמר יהוה צבאות אלהי ישראל לאמר יען אשר אתה שלחת בשמכה ספרים אל כל העם אשר בירושלם ואל צפניה בן מעשיה הכהן ואל כל הכהנים לאמר:<p dir="rtl">
<span dir="rtl" class="inlineHeader" id="b13_Jeremiah, פרק כט, כו">כו</span>
יהוה נתנך כהן תחת יהוידע הכהן להיות פקדים בית יהוה לכל איש משגע ומתנבא ונתתה אתו אל המהפכת ואל הצינק:<p dir="rtl">
<span dir="rtl" class="inlineHeader" id="b13_Jeremiah, פרק כט, כז">כז</span>
ועתה למה לא גערת בירמיהו הענתתי המתנבא לכם:<p dir="rtl">
<span dir="rtl" class="inlineHeader" id="b13_Jeremiah, פרק כט, כח">כח</span>
כי על כן שלח אלינו בבל לאמר ארכה היא בנו בתים ושבו ונטעו גנות ואכלו את פריהן:<p dir="rtl">
<span dir="rtl" class="inlineHeader" id="b13_Jeremiah, פרק כט, כט">כט</span>
ויקרא צפניה הכהן את הספר הזה באזני ירמיהו הנביא: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק כט, ל">ל</span>
ויהי דבר יהוה אל ירמיהו לאמר:<p dir="rtl">
<span dir="rtl" class="inlineHeader" id="b13_Jeremiah, פרק כט, לא">לא</span>
שלח על כל הגולה לאמר כה אמר יהוה אל שמעיה הנחלמי יען אשר נבא לכם שמעיה ואני לא שלחתיו ויבטח אתכם על שקר:<p dir="rtl">
<span dir="rtl" class="inlineHeader" id="b13_Jeremiah, פרק כט, לב">לב</span>
לכן כה אמר יהוה הנני פקד על שמעיה הנחלמי ועל זרעו לא יהיה לו איש יושב בתוך העם הזה ולא יראה בטוב אשר אני עשה לעמי נאם יהוה כי סרה דבר על יהוה: <B>(ס)</B><p dir="rtl">
<h3 dir="rtl" id="b13_Jeremiah, פרק ל">פרק-ל</h3><p dir="rtl">
<span dir="rtl" class="inlineHeader" id="b13_Jeremiah, פרק ל, א">א</span>
הדבר אשר היה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק ל, ב">ב</span>
כה אמר יהוה אלהי ישראל לאמר כתב לך את כל הדברים אשר דברתי אליך אל ספר:<p dir="rtl">
<span dir="rtl" class="inlineHeader" id="b13_Jeremiah, פרק ל, ג">ג</span>
כי הנה ימים באים נאם יהוה ושבתי את שבות עמי ישראל ויהודה אמר יהוה והשבתים אל הארץ אשר נתתי לאבותם וירשוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ל, ד">ד</span>
ואלה הדברים אשר דבר יהוה אל ישראל ואל יהודה:<p dir="rtl">
<span dir="rtl" class="inlineHeader" id="b13_Jeremiah, פרק ל, ה">ה</span>
כי כה אמר יהוה קול חרדה שמענו פחד ואין שלום:<p dir="rtl">
<span dir="rtl" class="inlineHeader" id="b13_Jeremiah, פרק ל, ו">ו</span>
שאלו נא וראו אם ילד זכר מדוע ראיתי כל גבר ידיו על חלציו כיולדה ונהפכו כל פנים לירקון:<p dir="rtl">
<span dir="rtl" class="inlineHeader" id="b13_Jeremiah, פרק ל, ז">ז</span>
הוי כי גדול היום ההוא מאין כמהו ועת צרה היא ליעקב וממנה יושע:<p dir="rtl">
<span dir="rtl" class="inlineHeader" id="b13_Jeremiah, פרק ל, ח">ח</span>
והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא יעבדו בו עוד זרים:<p dir="rtl">
<span dir="rtl" class="inlineHeader" id="b13_Jeremiah, פרק ל, ט">ט</span>
ועבדו את יהוה אלהיהם ואת דוד מלכם אשר אקים להם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ל, י">י</span>
ואתה אל תירא עבדי יעקב נאם יהוה ואל תחת ישראל כי הנני מושיעך מרחוק ואת זרעך מארץ שבים ושב יעקב ושקט ושאנן ואין מחריד:<p dir="rtl">
<span dir="rtl" class="inlineHeader" id="b13_Jeremiah, פרק ל, יא">יא</span>
כי אתך אני נאם יהוה להושיעך כי אעשה כלה בכל הגוים אשר הפצותיך שם אך אתך לא אעשה כלה ויסרתיך למשפט ונקה לא אנקך: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק ל, יב">יב</span>
כי כה אמר יהוה אנוש לשברך נחלה מכתך:<p dir="rtl">
<span dir="rtl" class="inlineHeader" id="b13_Jeremiah, פרק ל, יג">יג</span>
אין דן דינך למזור רפאות תעלה אין לך:<p dir="rtl">
<span dir="rtl" class="inlineHeader" id="b13_Jeremiah, פרק ל, יד">יד</span>
כל מאהביך שכחוך אותך לא ידרשו כי מכת אויב הכיתיך מוסר אכזרי על רב עונך עצמו חטאתיך:<p dir="rtl">
<span dir="rtl" class="inlineHeader" id="b13_Jeremiah, פרק ל, טו">טו</span>
מה תזעק על שברך אנוש מכאבך על רב עונך עצמו חטאתיך עשיתי אלה לך:<p dir="rtl">
<span dir="rtl" class="inlineHeader" id="b13_Jeremiah, פרק ל, טז">טז</span>
לכן כל אכליך יאכלו וכל צריך כלם בשבי ילכו והיו שאסיך למשסה וכל בזזיך אתן לבז:<p dir="rtl">
<span dir="rtl" class="inlineHeader" id="b13_Jeremiah, פרק ל, יז">יז</span>
כי אעלה ארכה לך וממכותיך ארפאך נאם יהוה כי נדחה קראו לך ציון היא דרש אין לה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ל, יח">יח</span>
כה אמר יהוה הנני שב שבות אהלי יעקוב ומשכנתיו ארחם ונבנתה עיר על תלה וארמון על משפטו ישב:<p dir="rtl">
<span dir="rtl" class="inlineHeader" id="b13_Jeremiah, פרק ל, יט">יט</span>
ויצא מהם תודה וקול משחקים והרבתים ולא ימעטו והכבדתים ולא יצערו:<p dir="rtl">
<span dir="rtl" class="inlineHeader" id="b13_Jeremiah, פרק ל, כ">כ</span>
והיו בניו כקדם ועדתו לפני תכון ופקדתי על כל לחציו:<p dir="rtl">
<span dir="rtl" class="inlineHeader" id="b13_Jeremiah, פרק ל, כא">כא</span>
והיה אדירו ממנו ומשלו מקרבו יצא והקרבתיו ונגש אלי כי מי הוא זה ערב את לבו לגשת אלי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק ל, כב">כב</span>
והייתם לי לעם ואנכי אהיה לכם לאלהים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק ל, כג">כג</span>
הנה סערת יהוה חמה יצאה סער מתגורר על ראש רשעים יחול:<p dir="rtl">
<span dir="rtl" class="inlineHeader" id="b13_Jeremiah, פרק ל, כד">כד</span>
לא ישוב חרון אף יהוה עד עשתו ועד הקימו מזמות לבו באחרית הימים תתבוננו בה:<p dir="rtl">
<span dir="rtl" class="inlineHeader" id="b13_Jeremiah, פרק ל, כה">כה</span>
בעת ההיא נאם יהוה אהיה לאלהים לכל משפחות ישראל והמה יהיו לי לעם: <B>(ס)</B><p dir="rtl">
<h3 dir="rtl" id="b13_Jeremiah, פרק לא">פרק-לא</h3><p dir="rtl">
<span dir="rtl" class="inlineHeader" id="b13_Jeremiah, פרק לא, א">א</span>
כה אמר יהוה מצא חן במדבר עם שרידי חרב הלוך להרגיעו ישראל:<p dir="rtl">
<span dir="rtl" class="inlineHeader" id="b13_Jeremiah, פרק לא, ב">ב</span>
מרחוק יהוה נראה לי ואהבת עולם אהבתיך על כן משכתיך חסד:<p dir="rtl">
<span dir="rtl" class="inlineHeader" id="b13_Jeremiah, פרק לא, ג">ג</span>
עוד אבנך ונבנית בתולת ישראל עוד תעדי תפיך ויצאת במחול משחקים:<p dir="rtl">
<span dir="rtl" class="inlineHeader" id="b13_Jeremiah, פרק לא, ד">ד</span>
עוד תטעי כרמים בהרי שמרון נטעו נטעים וחללו:<p dir="rtl">
<span dir="rtl" class="inlineHeader" id="b13_Jeremiah, פרק לא, ה">ה</span>
כי יש יום קראו נצרים בהר אפרים קומו ונעלה ציון אל יהוה אלהינו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לא, ו">ו</span>
כי כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את עמך את שארית ישראל:<p dir="rtl">
<span dir="rtl" class="inlineHeader" id="b13_Jeremiah, פרק לא, ז">ז</span>
הנני מביא אותם מארץ צפון וקבצתים מירכתי ארץ בם עור ופסח הרה וילדת יחדו קהל גדול ישובו הנה:<p dir="rtl">
<span dir="rtl" class="inlineHeader" id="b13_Jeremiah, פרק לא, ח">ח</span>
בבכי יבאו ובתחנונים אובילם אוליכם אל נחלי מים בדרך ישר לא יכשלו בה כי הייתי לישראל לאב ואפרים בכרי הוא: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, ט">ט</span>
שמעו דבר יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו:<p dir="rtl">
<span dir="rtl" class="inlineHeader" id="b13_Jeremiah, פרק לא, י">י</span>
כי פדה יהוה את יעקב וגאלו מיד חזק ממנו:<p dir="rtl">
<span dir="rtl" class="inlineHeader" id="b13_Jeremiah, פרק לא, יא">יא</span>
ובאו ורננו במרום ציון ונהרו אל טוב יהוה על דגן ועל תירש ועל יצהר ועל בני צאן ובקר והיתה נפשם כגן רוה ולא יוסיפו לדאבה עוד:<p dir="rtl">
<span dir="rtl" class="inlineHeader" id="b13_Jeremiah, פרק לא, יב">יב</span>
אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם:<p dir="rtl">
<span dir="rtl" class="inlineHeader" id="b13_Jeremiah, פרק לא, יג">יג</span>
ורויתי נפש הכהנים דשן ועמי את טובי ישבעו נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, יד">יד</span>
כה אמר יהוה קול ברמה נשמע נהי בכי תמרורים רחל מבכה על בניה מאנה להנחם על בניה כי איננו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, טו">טו</span>
כה אמר יהוה מנעי קולך מבכי ועיניך מדמעה כי יש שכר לפעלתך נאם יהוה ושבו מארץ אויב:<p dir="rtl">
<span dir="rtl" class="inlineHeader" id="b13_Jeremiah, פרק לא, טז">טז</span>
ויש תקוה לאחריתך נאם יהוה ושבו בנים לגבולם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, יז">יז</span>
שמוע שמעתי אפרים מתנודד יסרתני ואוסר כעגל לא למד השיבני ואשובה כי אתה יהוה אלהי:<p dir="rtl">
<span dir="rtl" class="inlineHeader" id="b13_Jeremiah, פרק לא, יח">יח</span>
כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי:<p dir="rtl">
<span dir="rtl" class="inlineHeader" id="b13_Jeremiah, פרק לא, יט">יט</span>
הבן יקיר לי אפרים אם ילד שעשעים כי מדי דברי בו זכר אזכרנו עוד על כן המו מעי לו רחם ארחמנו נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, כ">כ</span>
הציבי לך צינים שמי לך תמרורים שתי לבך למסלה דרך הלכתי שובי בתולת ישראל שבי אל עריך אלה:<p dir="rtl">
<span dir="rtl" class="inlineHeader" id="b13_Jeremiah, פרק לא, כא">כא</span>
עד מתי תתחמקין הבת השובבה כי ברא יהוה חדשה בארץ נקבה תסובב גבר: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, כב">כב</span>
כה אמר יהוה צבאות אלהי ישראל עוד יאמרו את הדבר הזה בארץ יהודה ובעריו בשובי את שבותם יברכך יהוה נוה צדק הר הקדש:<p dir="rtl">
<span dir="rtl" class="inlineHeader" id="b13_Jeremiah, פרק לא, כג">כג</span>
וישבו בה יהודה וכל עריו יחדו אכרים ונסעו בעדר:<p dir="rtl">
<span dir="rtl" class="inlineHeader" id="b13_Jeremiah, פרק לא, כד">כד</span>
כי הרויתי נפש עיפה וכל נפש דאבה מלאתי:<p dir="rtl">
<span dir="rtl" class="inlineHeader" id="b13_Jeremiah, פרק לא, כה">כה</span>
על זאת הקיצתי ואראה ושנתי ערבה לי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, כו">כו</span>
הנה ימים באים נאם יהוה וזרעתי את בית ישראל ואת בית יהודה זרע אדם וזרע בהמה:<p dir="rtl">
<span dir="rtl" class="inlineHeader" id="b13_Jeremiah, פרק לא, כז">כז</span>
והיה כאשר שקדתי עליהם לנתוש ולנתוץ ולהרס ולהאביד ולהרע כן אשקד עליהם לבנות ולנטוע נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק לא, כח">כח</span>
בימים ההם לא יאמרו עוד אבות אכלו בסר ושני בנים תקהינה:<p dir="rtl">
<span dir="rtl" class="inlineHeader" id="b13_Jeremiah, פרק לא, כט">כט</span>
כי אם איש בעונו ימות כל האדם האכל הבסר תקהינה שניו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, ל">ל</span>
הנה ימים באים נאם יהוה וכרתי את בית ישראל ואת בית יהודה ברית חדשה:<p dir="rtl">
<span dir="rtl" class="inlineHeader" id="b13_Jeremiah, פרק לא, לא">לא</span>
לא כברית אשר כרתי את אבותם ביום החזיקי בידם להוציאם מארץ מצרים אשר המה הפרו את בריתי ואנכי בעלתי בם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק לא, לב">לב</span>
כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם:<p dir="rtl">
<span dir="rtl" class="inlineHeader" id="b13_Jeremiah, פרק לא, לג">לג</span>
ולא ילמדו עוד איש את רעהו ואיש את אחיו לאמר דעו את יהוה כי כולם ידעו אותי למקטנם ועד גדולם נאם יהוה כי אסלח לעונם ולחטאתם לא אזכר עוד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, לד">לד</span>
כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו:<p dir="rtl">
<span dir="rtl" class="inlineHeader" id="b13_Jeremiah, פרק לא, לה">לה</span>
אם ימשו החקים האלה מלפני נאם יהוה גם זרע ישראל ישבתו מהיות גוי לפני כל הימים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, לו">לו</span>
כה אמר יהוה אם ימדו שמים מלמעלה ויחקרו מוסדי ארץ למטה גם אני אמאס בכל זרע ישראל על כל אשר עשו נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לא, לז">לז</span>
הנה ימים נאם יהוה ונבנתה העיר ליהוה ממגדל חננאל שער הפנה:<p dir="rtl">
<span dir="rtl" class="inlineHeader" id="b13_Jeremiah, פרק לא, לח">לח</span>
ויצא עוד קוה המדה נגדו על גבעת גרב ונסב געתה:<p dir="rtl">
<span dir="rtl" class="inlineHeader" id="b13_Jeremiah, פרק לא, לט">לט</span>
וכל העמק הפגרים והדשן וכל השרמות עד נחל קדרון עד פנת שער הסוסים מזרחה קדש ליהוה לא ינתש ולא יהרס עוד לעולם: <B>(פ)</B><p dir="rtl">
<h3 dir="rtl" id="b13_Jeremiah, פרק לב">פרק-לב</h3><p dir="rtl">
<span dir="rtl" class="inlineHeader" id="b13_Jeremiah, פרק לב, א">א</span>
הדבר אשר היה אל ירמיהו מאת יהוה בשנת העשרית לצדקיהו מלך יהודה היא השנה שמנה עשרה שנה לנבוכדראצר:<p dir="rtl">
<span dir="rtl" class="inlineHeader" id="b13_Jeremiah, פרק לב, ב">ב</span>
ואז חיל מלך בבל צרים על ירושלם וירמיהו הנביא היה כלוא בחצר המטרה אשר בית מלך יהודה:<p dir="rtl">
<span dir="rtl" class="inlineHeader" id="b13_Jeremiah, פרק לב, ג">ג</span>
אשר כלאו צדקיהו מלך יהודה לאמר מדוע אתה נבא לאמר כה אמר יהוה הנני נתן את העיר הזאת ביד מלך בבל ולכדה:<p dir="rtl">
<span dir="rtl" class="inlineHeader" id="b13_Jeremiah, פרק לב, ד">ד</span>
וצדקיהו מלך יהודה לא ימלט מיד הכשדים כי הנתן ינתן ביד מלך בבל ודבר פיו עם פיו ועיניו את עינו תראינה:<p dir="rtl">
<span dir="rtl" class="inlineHeader" id="b13_Jeremiah, פרק לב, ה">ה</span>
ובבל יולך את צדקיהו ושם יהיה עד פקדי אתו נאם יהוה כי תלחמו את הכשדים לא תצליחו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לב, ו">ו</span>
ויאמר ירמיהו היה דבר יהוה אלי לאמר:<p dir="rtl">
<span dir="rtl" class="inlineHeader" id="b13_Jeremiah, פרק לב, ז">ז</span>
הנה חנמאל בן שלם דדך בא אליך לאמר קנה לך את שדי אשר בענתות כי לך משפט הגאלה לקנות:<p dir="rtl">
<span dir="rtl" class="inlineHeader" id="b13_Jeremiah, פרק לב, ח">ח</span>
ויבא אלי חנמאל בן דדי כדבר יהוה אל חצר המטרה ויאמר אלי קנה נא את שדי אשר בענתות אשר בארץ בנימין כי לך משפט הירשה ולך הגאלה קנה לך ואדע כי דבר יהוה הוא:<p dir="rtl">
<span dir="rtl" class="inlineHeader" id="b13_Jeremiah, פרק לב, ט">ט</span>
ואקנה את השדה מאת חנמאל בן דדי אשר בענתות ואשקלה לו את הכסף שבעה שקלים ועשרה הכסף:<p dir="rtl">
<span dir="rtl" class="inlineHeader" id="b13_Jeremiah, פרק לב, י">י</span>
ואכתב בספר ואחתם ואעד עדים ואשקל הכסף במאזנים:<p dir="rtl">
<span dir="rtl" class="inlineHeader" id="b13_Jeremiah, פרק לב, יא">יא</span>
ואקח את ספר המקנה את החתום המצוה והחקים ואת הגלוי:<p dir="rtl">
<span dir="rtl" class="inlineHeader" id="b13_Jeremiah, פרק לב, יב">יב</span>
ואתן את הספר המקנה אל ברוך בן נריה בן מחסיה לעיני חנמאל דדי ולעיני העדים הכתבים בספר המקנה לעיני כל היהודים הישבים בחצר המטרה:<p dir="rtl">
<span dir="rtl" class="inlineHeader" id="b13_Jeremiah, פרק לב, יג">יג</span>
ואצוה את ברוך לעיניהם לאמר:<p dir="rtl">
<span dir="rtl" class="inlineHeader" id="b13_Jeremiah, פרק לב, יד">יד</span>
כה אמר יהוה צבאות אלהי ישראל לקוח את הספרים האלה את ספר המקנה הזה ואת החתום ואת ספר הגלוי הזה ונתתם בכלי חרש למען יעמדו ימים רבים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לב, טו">טו</span>
כי כה אמר יהוה צבאות אלהי ישראל עוד יקנו בתים ושדות וכרמים בארץ הזאת: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לב, טז">טז</span>
ואתפלל אל יהוה אחרי תתי את ספר המקנה אל ברוך בן נריה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לב, יז">יז</span>
אהה אדני יהוה הנה אתה עשית את השמים ואת הארץ בכחך הגדול ובזרעך הנטויה לא יפלא ממך כל דבר:<p dir="rtl">
<span dir="rtl" class="inlineHeader" id="b13_Jeremiah, פרק לב, יח">יח</span>
עשה חסד לאלפים ומשלם עון אבות אל חיק בניהם אחריהם האל הגדול הגבור יהוה צבאות שמו:<p dir="rtl">
<span dir="rtl" class="inlineHeader" id="b13_Jeremiah, פרק לב, יט">יט</span>
גדל העצה ורב העליליה אשר עיניך פקחות על כל דרכי בני אדם לתת לאיש כדרכיו וכפרי מעלליו:<p dir="rtl">
<span dir="rtl" class="inlineHeader" id="b13_Jeremiah, פרק לב, כ">כ</span>
אשר שמת אתות ומפתים בארץ מצרים עד היום הזה ובישראל ובאדם ותעשה לך שם כיום הזה:<p dir="rtl">
<span dir="rtl" class="inlineHeader" id="b13_Jeremiah, פרק לב, כא">כא</span>
ותצא את עמך את ישראל מארץ מצרים באתות ובמופתים וביד חזקה ובאזרוע נטויה ובמורא גדול:<p dir="rtl">
<span dir="rtl" class="inlineHeader" id="b13_Jeremiah, פרק לב, כב">כב</span>
ותתן להם את הארץ הזאת אשר נשבעת לאבותם לתת להם ארץ זבת חלב ודבש:<p dir="rtl">
<span dir="rtl" class="inlineHeader" id="b13_Jeremiah, פרק לב, כג">כג</span>
ויבאו וירשו אתה ולא שמעו בקולך ובתרותך לא הלכו את כל אשר צויתה להם לעשות לא עשו ותקרא אתם את כל הרעה הזאת:<p dir="rtl">
<span dir="rtl" class="inlineHeader" id="b13_Jeremiah, פרק לב, כד">כד</span>
הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה:<p dir="rtl">
<span dir="rtl" class="inlineHeader" id="b13_Jeremiah, פרק לב, כה">כה</span>
ואתה אמרת אלי אדני יהוה קנה לך השדה בכסף והעד עדים והעיר נתנה ביד הכשדים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לב, כו">כו</span>
ויהי דבר יהוה אל ירמיהו לאמר:<p dir="rtl">
<span dir="rtl" class="inlineHeader" id="b13_Jeremiah, פרק לב, כז">כז</span>
הנה אני יהוה אלהי כל בשר הממני יפלא כל דבר:<p dir="rtl">
<span dir="rtl" class="inlineHeader" id="b13_Jeremiah, פרק לב, כח">כח</span>
לכן כה אמר יהוה הנני נתן את העיר הזאת ביד הכשדים וביד נבוכדראצר מלך בבל ולכדה:<p dir="rtl">
<span dir="rtl" class="inlineHeader" id="b13_Jeremiah, פרק לב, כט">כט</span>
ובאו הכשדים הנלחמים על העיר הזאת והציתו את העיר הזאת באש ושרפוה ואת הבתים אשר קטרו על גגותיהם לבעל והסכו נסכים לאלהים אחרים למען הכעסני:<p dir="rtl">
<span dir="rtl" class="inlineHeader" id="b13_Jeremiah, פרק לב, ל">ל</span>
כי היו בני ישראל ובני יהודה אך עשים הרע בעיני מנערתיהם כי בני ישראל אך מכעסים אתי במעשה ידיהם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק לב, לא">לא</span>
כי על אפי ועל חמתי היתה לי העיר הזאת למן היום אשר בנו אותה ועד היום הזה להסירה מעל פני:<p dir="rtl">
<span dir="rtl" class="inlineHeader" id="b13_Jeremiah, פרק לב, לב">לב</span>
על כל רעת בני ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם:<p dir="rtl">
<span dir="rtl" class="inlineHeader" id="b13_Jeremiah, פרק לב, לג">לג</span>
ויפנו אלי ערף ולא פנים ולמד אתם השכם ולמד ואינם שמעים לקחת מוסר:<p dir="rtl">
<span dir="rtl" class="inlineHeader" id="b13_Jeremiah, פרק לב, לד">לד</span>
וישימו שקוציהם בבית אשר נקרא שמי עליו לטמאו:<p dir="rtl">
<span dir="rtl" class="inlineHeader" id="b13_Jeremiah, פרק לב, לה">לה</span>
ויבנו את במות הבעל אשר בגיא בן הנם להעביר את בניהם ואת בנותיהם למלך אשר לא צויתים ולא עלתה על לבי לעשות התועבה הזאת למען החטי את יהודה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לב, לו">לו</span>
ועתה לכן כה אמר יהוה אלהי ישראל אל העיר הזאת אשר אתם אמרים נתנה ביד מלך בבל בחרב וברעב ובדבר:<p dir="rtl">
<span dir="rtl" class="inlineHeader" id="b13_Jeremiah, פרק לב, לז">לז</span>
הנני מקבצם מכל הארצות אשר הדחתים שם באפי ובחמתי ובקצף גדול והשבתים אל המקום הזה והשבתים לבטח:<p dir="rtl">
<span dir="rtl" class="inlineHeader" id="b13_Jeremiah, פרק לב, לח">לח</span>
והיו לי לעם ואני אהיה להם לאלהים:<p dir="rtl">
<span dir="rtl" class="inlineHeader" id="b13_Jeremiah, פרק לב, לט">לט</span>
ונתתי להם לב אחד ודרך אחד ליראה אותי כל הימים לטוב להם ולבניהם אחריהם:<p dir="rtl">
<span dir="rtl" class="inlineHeader" id="b13_Jeremiah, פרק לב, מ">מ</span>
וכרתי להם ברית עולם אשר לא אשוב מאחריהם להיטיבי אותם ואת יראתי אתן בלבבם לבלתי סור מעלי:<p dir="rtl">
<span dir="rtl" class="inlineHeader" id="b13_Jeremiah, פרק לב, מא">מא</span>
וששתי עליהם להטיב אותם ונטעתים בארץ הזאת באמת בכל לבי ובכל נפשי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לב, מב">מב</span>
כי כה אמר יהוה כאשר הבאתי אל העם הזה את כל הרעה הגדולה הזאת כן אנכי מביא עליהם את כל הטובה אשר אנכי דבר עליהם:<p dir="rtl">
<span dir="rtl" class="inlineHeader" id="b13_Jeremiah, פרק לב, מג">מג</span>
ונקנה השדה בארץ הזאת אשר אתם אמרים שממה היא מאין אדם ובהמה נתנה ביד הכשדים:<p dir="rtl">
<span dir="rtl" class="inlineHeader" id="b13_Jeremiah, פרק לב, מד">מד</span>
שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב כי אשיב את שבותם נאם יהוה: <B>(פ)</B><p dir="rtl">
<h3 dir="rtl" id="b13_Jeremiah, פרק לג">פרק-לג</h3><p dir="rtl">
<span dir="rtl" class="inlineHeader" id="b13_Jeremiah, פרק לג, א">א</span>
ויהי דבר יהוה אל ירמיהו שנית והוא עודנו עצור בחצר המטרה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לג, ב">ב</span>
כה אמר יהוה עשה יהוה יוצר אותה להכינה יהוה שמו:<p dir="rtl">
<span dir="rtl" class="inlineHeader" id="b13_Jeremiah, פרק לג, ג">ג</span>
קרא אלי ואענך ואגידה לך גדלות ובצרות לא ידעתם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לג, ד">ד</span>
כי כה אמר יהוה אלהי ישראל על בתי העיר הזאת ועל בתי מלכי יהודה הנתצים אל הסללות ואל החרב:<p dir="rtl">
<span dir="rtl" class="inlineHeader" id="b13_Jeremiah, פרק לג, ה">ה</span>
באים להלחם את הכשדים ולמלאם את פגרי האדם אשר הכיתי באפי ובחמתי ואשר הסתרתי פני מהעיר הזאת על כל רעתם:<p dir="rtl">
<span dir="rtl" class="inlineHeader" id="b13_Jeremiah, פרק לג, ו">ו</span>
הנני מעלה לה ארכה ומרפא ורפאתים וגליתי להם עתרת שלום ואמת:<p dir="rtl">
<span dir="rtl" class="inlineHeader" id="b13_Jeremiah, פרק לג, ז">ז</span>
והשבתי את שבות יהודה ואת שבות ישראל ובנתים כבראשנה:<p dir="rtl">
<span dir="rtl" class="inlineHeader" id="b13_Jeremiah, פרק לג, ח">ח</span>
וטהרתים מכל עונם אשר חטאו לי וסלחתי לכול עונותיהם אשר חטאו לי ואשר פשעו בי:<p dir="rtl">
<span dir="rtl" class="inlineHeader" id="b13_Jeremiah, פרק לג, ט">ט</span>
והיתה לי לשם ששון לתהלה ולתפארת לכל גויי הארץ אשר ישמעו את כל הטובה אשר אנכי עשה אתם ופחדו ורגזו על כל הטובה ועל כל השלום אשר אנכי עשה לה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, י">י</span>
כה אמר יהוה עוד ישמע במקום הזה אשר אתם אמרים חרב הוא מאין אדם ומאין בהמה בערי יהודה ובחצות ירושלם הנשמות מאין אדם ומאין יושב ומאין בהמה:<p dir="rtl">
<span dir="rtl" class="inlineHeader" id="b13_Jeremiah, פרק לג, יא">יא</span>
קול ששון וקול שמחה קול חתן וקול כלה קול אמרים הודו את יהוה צבאות כי טוב יהוה כי לעולם חסדו מבאים תודה בית יהוה כי אשיב את שבות הארץ כבראשנה אמר יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, יב">יב</span>
כה אמר יהוה צבאות עוד יהיה במקום הזה החרב מאין אדם ועד בהמה ובכל עריו נוה רעים מרבצים צאן:<p dir="rtl">
<span dir="rtl" class="inlineHeader" id="b13_Jeremiah, פרק לג, יג">יג</span>
בערי ההר בערי השפלה ובערי הנגב ובארץ בנימן ובסביבי ירושלם ובערי יהודה עד תעברנה הצאן על ידי מונה אמר יהוה:<p dir="rtl">
<span dir="rtl" class="inlineHeader" id="b13_Jeremiah, פרק לג, יד">יד</span>
הנה ימים באים נאם יהוה והקמתי את הדבר הטוב אשר דברתי אל בית ישראל ועל בית יהודה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, טו">טו</span>
בימים ההם ובעת ההיא אצמיח לדוד צמח צדקה ועשה משפט וצדקה בארץ:<p dir="rtl">
<span dir="rtl" class="inlineHeader" id="b13_Jeremiah, פרק לג, טז">טז</span>
בימים ההם תושע יהודה וירושלם תשכון לבטח וזה אשר יקרא לה יהוה צדקנו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, יז">יז</span>
כי כה אמר יהוה לא יכרת לדוד איש ישב על כסא בית ישראל:<p dir="rtl">
<span dir="rtl" class="inlineHeader" id="b13_Jeremiah, פרק לג, יח">יח</span>
ולכהנים הלוים לא יכרת איש מלפני מעלה עולה ומקטיר מנחה ועשה זבח כל הימים: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לג, יט">יט</span>
ויהי דבר יהוה אל ירמיהו לאמור:<p dir="rtl">
<span dir="rtl" class="inlineHeader" id="b13_Jeremiah, פרק לג, כ">כ</span>
כה אמר יהוה אם תפרו את בריתי היום ואת בריתי הלילה ולבלתי היות יומם ולילה בעתם:<p dir="rtl">
<span dir="rtl" class="inlineHeader" id="b13_Jeremiah, פרק לג, כא">כא</span>
גם בריתי תפר את דוד עבדי מהיות לו בן מלך על כסאו ואת הלוים הכהנים משרתי:<p dir="rtl">
<span dir="rtl" class="inlineHeader" id="b13_Jeremiah, פרק לג, כב">כב</span>
אשר לא יספר צבא השמים ולא ימד חול הים כן ארבה את זרע דוד עבדי ואת הלוים משרתי אתי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, כג">כג</span>
ויהי דבר יהוה אל ירמיהו לאמר:<p dir="rtl">
<span dir="rtl" class="inlineHeader" id="b13_Jeremiah, פרק לג, כד">כד</span>
הלוא ראית מה העם הזה דברו לאמר שתי המשפחות אשר בחר יהוה בהם וימאסם ואת עמי ינאצון מהיות עוד גוי לפניהם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לג, כה">כה</span>
כה אמר יהוה אם לא בריתי יומם ולילה חקות שמים וארץ לא שמתי:<p dir="rtl">
<span dir="rtl" class="inlineHeader" id="b13_Jeremiah, פרק לג, כו">כו</span>
גם זרע יעקוב ודוד עבדי אמאס מקחת מזרעו משלים אל זרע אברהם ישחק ויעקב כי אשוב את שבותם ורחמתים: <B>(פ)</B><p dir="rtl">
<h3 dir="rtl" id="b13_Jeremiah, פרק לד">פרק-לד</h3><p dir="rtl">
<span dir="rtl" class="inlineHeader" id="b13_Jeremiah, פרק לד, א">א</span>
הדבר אשר היה אל ירמיהו מאת יהוה ונבוכדראצר מלך בבל וכל חילו וכל ממלכות ארץ ממשלת ידו וכל העמים נלחמים על ירושלם ועל כל עריה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לד, ב">ב</span>
כה אמר יהוה אלהי ישראל הלך ואמרת אל צדקיהו מלך יהודה ואמרת אליו כה אמר יהוה הנני נתן את העיר הזאת ביד מלך בבל ושרפה באש:<p dir="rtl">
<span dir="rtl" class="inlineHeader" id="b13_Jeremiah, פרק לד, ג">ג</span>
ואתה לא תמלט מידו כי תפש תתפש ובידו תנתן ועיניך את עיני מלך בבל תראינה ופיהו את פיך ידבר ובבל תבוא:<p dir="rtl">
<span dir="rtl" class="inlineHeader" id="b13_Jeremiah, פרק לד, ד">ד</span>
אך שמע דבר יהוה צדקיהו מלך יהודה כה אמר יהוה עליך לא תמות בחרב:<p dir="rtl">
<span dir="rtl" class="inlineHeader" id="b13_Jeremiah, פרק לד, ה">ה</span>
בשלום תמות וכמשרפות אבותיך המלכים הראשנים אשר היו לפניך כן ישרפו לך והוי אדון יספדו לך כי דבר אני דברתי נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לד, ו">ו</span>
וידבר ירמיהו הנביא אל צדקיהו מלך יהודה את כל הדברים האלה בירושלם:<p dir="rtl">
<span dir="rtl" class="inlineHeader" id="b13_Jeremiah, פרק לד, ז">ז</span>
וחיל מלך בבל נלחמים על ירושלם ועל כל ערי יהודה הנותרות אל לכיש ואל עזקה כי הנה נשארו בערי יהודה ערי מבצר: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לד, ח">ח</span>
הדבר אשר היה אל ירמיהו מאת יהוה אחרי כרת המלך צדקיהו ברית את כל העם אשר בירושלם לקרא להם דרור:<p dir="rtl">
<span dir="rtl" class="inlineHeader" id="b13_Jeremiah, פרק לד, ט">ט</span>
לשלח איש את עבדו ואיש את שפחתו העברי והעבריה חפשים לבלתי עבד בם ביהודי אחיהו איש:<p dir="rtl">
<span dir="rtl" class="inlineHeader" id="b13_Jeremiah, פרק לד, י">י</span>
וישמעו כל השרים וכל העם אשר באו בברית לשלח איש את עבדו ואיש את שפחתו חפשים לבלתי עבד בם עוד וישמעו וישלחו:<p dir="rtl">
<span dir="rtl" class="inlineHeader" id="b13_Jeremiah, פרק לד, יא">יא</span>
וישובו אחרי כן וישבו את העבדים ואת השפחות אשר שלחו חפשים ויכבישום לעבדים ולשפחות: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לד, יב">יב</span>
ויהי דבר יהוה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לד, יג">יג</span>
כה אמר יהוה אלהי ישראל אנכי כרתי ברית את אבותיכם ביום הוצאי אותם מארץ מצרים מבית עבדים לאמר:<p dir="rtl">
<span dir="rtl" class="inlineHeader" id="b13_Jeremiah, פרק לד, יד">יד</span>
מקץ שבע שנים תשלחו איש את אחיו העברי אשר ימכר לך ועבדך שש שנים ושלחתו חפשי מעמך ולא שמעו אבותיכם אלי ולא הטו את אזנם:<p dir="rtl">
<span dir="rtl" class="inlineHeader" id="b13_Jeremiah, פרק לד, טו">טו</span>
ותשבו אתם היום ותעשו את הישר בעיני לקרא דרור איש לרעהו ותכרתו ברית לפני בבית אשר נקרא שמי עליו:<p dir="rtl">
<span dir="rtl" class="inlineHeader" id="b13_Jeremiah, פרק לד, טז">טז</span>
ותשבו ותחללו את שמי ותשבו איש את עבדו ואיש את שפחתו אשר שלחתם חפשים לנפשם ותכבשו אתם להיות לכם לעבדים ולשפחות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לד, יז">יז</span>
לכן כה אמר יהוה אתם לא שמעתם אלי לקרא דרור איש לאחיו ואיש לרעהו הנני קרא לכם דרור נאם יהוה אל החרב אל הדבר ואל הרעב ונתתי אתכם לזועה לכל ממלכות הארץ:<p dir="rtl">
<span dir="rtl" class="inlineHeader" id="b13_Jeremiah, פרק לד, יח">יח</span>
ונתתי את האנשים העברים את ברתי אשר לא הקימו את דברי הברית אשר כרתו לפני העגל אשר כרתו לשנים ויעברו בין בתריו:<p dir="rtl">
<span dir="rtl" class="inlineHeader" id="b13_Jeremiah, פרק לד, יט">יט</span>
שרי יהודה ושרי ירושלם הסרסים והכהנים וכל עם הארץ העברים בין בתרי העגל:<p dir="rtl">
<span dir="rtl" class="inlineHeader" id="b13_Jeremiah, פרק לד, כ">כ</span>
ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ:<p dir="rtl">
<span dir="rtl" class="inlineHeader" id="b13_Jeremiah, פרק לד, כא">כא</span>
ואת צדקיהו מלך יהודה ואת שריו אתן ביד איביהם וביד מבקשי נפשם וביד חיל מלך בבל העלים מעליכם:<p dir="rtl">
<span dir="rtl" class="inlineHeader" id="b13_Jeremiah, פרק לד, כב">כב</span>
הנני מצוה נאם יהוה והשבתים אל העיר הזאת ונלחמו עליה ולכדוה ושרפה באש ואת ערי יהודה אתן שממה מאין ישב: <B>(פ)</B><p dir="rtl">
<h3 dir="rtl" id="b13_Jeremiah, פרק לה">פרק-לה</h3><p dir="rtl">
<span dir="rtl" class="inlineHeader" id="b13_Jeremiah, פרק לה, א">א</span>
הדבר אשר היה אל ירמיהו מאת יהוה בימי יהויקים בן יאשיהו מלך יהודה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לה, ב">ב</span>
הלוך אל בית הרכבים ודברת אותם והבאותם בית יהוה אל אחת הלשכות והשקית אותם יין:<p dir="rtl">
<span dir="rtl" class="inlineHeader" id="b13_Jeremiah, פרק לה, ג">ג</span>
ואקח את יאזניה בן ירמיהו בן חבצניה ואת אחיו ואת כל בניו ואת כל בית הרכבים:<p dir="rtl">
<span dir="rtl" class="inlineHeader" id="b13_Jeremiah, פרק לה, ד">ד</span>
ואבא אתם בית יהוה אל לשכת בני חנן בן יגדליהו איש האלהים אשר אצל לשכת השרים אשר ממעל ללשכת מעשיהו בן שלם שמר הסף:<p dir="rtl">
<span dir="rtl" class="inlineHeader" id="b13_Jeremiah, פרק לה, ה">ה</span>
ואתן לפני בני בית הרכבים גבעים מלאים יין וכסות ואמר אליהם שתו יין:<p dir="rtl">
<span dir="rtl" class="inlineHeader" id="b13_Jeremiah, פרק לה, ו">ו</span>
ויאמרו לא נשתה יין כי יונדב בן רכב אבינו צוה עלינו לאמר לא תשתו יין אתם ובניכם עד עולם:<p dir="rtl">
<span dir="rtl" class="inlineHeader" id="b13_Jeremiah, פרק לה, ז">ז</span>
ובית לא תבנו וזרע לא תזרעו וכרם לא תטעו ולא יהיה לכם כי באהלים תשבו כל ימיכם למען תחיו ימים רבים על פני האדמה אשר אתם גרים שם:<p dir="rtl">
<span dir="rtl" class="inlineHeader" id="b13_Jeremiah, פרק לה, ח">ח</span>
ונשמע בקול יהונדב בן רכב אבינו לכל אשר צונו לבלתי שתות יין כל ימינו אנחנו נשינו בנינו ובנתינו:<p dir="rtl">
<span dir="rtl" class="inlineHeader" id="b13_Jeremiah, פרק לה, ט">ט</span>
ולבלתי בנות בתים לשבתנו וכרם ושדה וזרע לא יהיה לנו:<p dir="rtl">
<span dir="rtl" class="inlineHeader" id="b13_Jeremiah, פרק לה, י">י</span>
ונשב באהלים ונשמע ונעש ככל אשר צונו יונדב אבינו:<p dir="rtl">
<span dir="rtl" class="inlineHeader" id="b13_Jeremiah, פרק לה, יא">יא</span>
ויהי בעלות נבוכדראצר מלך בבל אל הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לה, יב">יב</span>
ויהי דבר יהוה אל ירמיהו לאמר:<p dir="rtl">
<span dir="rtl" class="inlineHeader" id="b13_Jeremiah, פרק לה, יג">יג</span>
כה אמר יהוה צבאות אלהי ישראל הלך ואמרת לאיש יהודה וליושבי ירושלם הלוא תקחו מוסר לשמע אל דברי נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק לה, יד">יד</span>
הוקם את דברי יהונדב בן רכב אשר צוה את בניו לבלתי שתות יין ולא שתו עד היום הזה כי שמעו את מצות אביהם ואנכי דברתי אליכם השכם ודבר ולא שמעתם אלי:<p dir="rtl">
<span dir="rtl" class="inlineHeader" id="b13_Jeremiah, פרק לה, טו">טו</span>
ואשלח אליכם את כל עבדי הנבאים השכים ושלח לאמר שבו נא איש מדרכו הרעה והיטיבו מעלליכם ואל תלכו אחרי אלהים אחרים לעבדם ושבו אל האדמה אשר נתתי לכם ולאבתיכם ולא הטיתם את אזנכם ולא שמעתם אלי:<p dir="rtl">
<span dir="rtl" class="inlineHeader" id="b13_Jeremiah, פרק לה, טז">טז</span>
כי הקימו בני יהונדב בן רכב את מצות אביהם אשר צום והעם הזה לא שמעו אלי:<p dir="rtl">
<span dir="rtl" class="inlineHeader" id="b13_Jeremiah, פרק לה, יז">יז</span>
לכן כה אמר יהוה אלהי צבאות אלהי ישראל הנני מביא אל יהודה ואל כל יושבי ירושלם את כל הרעה אשר דברתי עליהם יען דברתי אליהם ולא שמעו ואקרא להם ולא ענו:<p dir="rtl">
<span dir="rtl" class="inlineHeader" id="b13_Jeremiah, פרק לה, יח">יח</span>
ולבית הרכבים אמר ירמיהו כה אמר יהוה צבאות אלהי ישראל יען אשר שמעתם על מצות יהונדב אביכם ותשמרו את כל מצותיו ותעשו ככל אשר צוה אתכם:<p dir="rtl">
<span dir="rtl" class="inlineHeader" id="b13_Jeremiah, פרק לה, יט">יט</span>
לכן כה אמר יהוה צבאות אלהי ישראל לא יכרת איש ליונדב בן רכב עמד לפני כל הימים: <B>(פ)</B><p dir="rtl">
<h3 dir="rtl" id="b13_Jeremiah, פרק לו">פרק-לו</h3><p dir="rtl">
<span dir="rtl" class="inlineHeader" id="b13_Jeremiah, פרק לו, א">א</span>
ויהי בשנה הרביעת ליהויקים בן יאשיהו מלך יהודה היה הדבר הזה אל ירמיהו מאת יהוה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לו, ב">ב</span>
קח לך מגלת ספר וכתבת אליה את כל הדברים אשר דברתי אליך על ישראל ועל יהודה ועל כל הגוים מיום דברתי אליך מימי יאשיהו ועד היום הזה:<p dir="rtl">
<span dir="rtl" class="inlineHeader" id="b13_Jeremiah, פרק לו, ג">ג</span>
אולי ישמעו בית יהודה את כל הרעה אשר אנכי חשב לעשות להם למען ישובו איש מדרכו הרעה וסלחתי לעונם ולחטאתם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לו, ד">ד</span>
ויקרא ירמיהו את ברוך בן נריה ויכתב ברוך מפי ירמיהו את כל דברי יהוה אשר דבר אליו על מגלת ספר:<p dir="rtl">
<span dir="rtl" class="inlineHeader" id="b13_Jeremiah, פרק לו, ה">ה</span>
ויצוה ירמיהו את ברוך לאמר אני עצור לא אוכל לבוא בית יהוה:<p dir="rtl">
<span dir="rtl" class="inlineHeader" id="b13_Jeremiah, פרק לו, ו">ו</span>
ובאת אתה וקראת במגלה אשר כתבת מפי את דברי יהוה באזני העם בית יהוה ביום צום וגם באזני כל יהודה הבאים מעריהם תקראם:<p dir="rtl">
<span dir="rtl" class="inlineHeader" id="b13_Jeremiah, פרק לו, ז">ז</span>
אולי תפל תחנתם לפני יהוה וישבו איש מדרכו הרעה כי גדול האף והחמה אשר דבר יהוה אל העם הזה:<p dir="rtl">
<span dir="rtl" class="inlineHeader" id="b13_Jeremiah, פרק לו, ח">ח</span>
ויעש ברוך בן נריה ככל אשר צוהו ירמיהו הנביא לקרא בספר דברי יהוה בית יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לו, ט">ט</span>
ויהי בשנה החמשית ליהויקים בן יאשיהו מלך יהודה בחדש התשעי קראו צום לפני יהוה כל העם בירושלם וכל העם הבאים מערי יהודה בירושלם:<p dir="rtl">
<span dir="rtl" class="inlineHeader" id="b13_Jeremiah, פרק לו, י">י</span>
ויקרא ברוך בספר את דברי ירמיהו בית יהוה בלשכת גמריהו בן שפן הספר בחצר העליון פתח שער בית יהוה החדש באזני כל העם:<p dir="rtl">
<span dir="rtl" class="inlineHeader" id="b13_Jeremiah, פרק לו, יא">יא</span>
וישמע מכיהו בן גמריהו בן שפן את כל דברי יהוה מעל הספר:<p dir="rtl">
<span dir="rtl" class="inlineHeader" id="b13_Jeremiah, פרק לו, יב">יב</span>
וירד בית המלך על לשכת הספר והנה שם כל השרים יושבים אלישמע הספר ודליהו בן שמעיהו ואלנתן בן עכבור וגמריהו בן שפן וצדקיהו בן חנניהו וכל השרים:<p dir="rtl">
<span dir="rtl" class="inlineHeader" id="b13_Jeremiah, פרק לו, יג">יג</span>
ויגד להם מכיהו את כל הדברים אשר שמע בקרא ברוך בספר באזני העם:<p dir="rtl">
<span dir="rtl" class="inlineHeader" id="b13_Jeremiah, פרק לו, יד">יד</span>
וישלחו כל השרים אל ברוך את יהודי בן נתניהו בן שלמיהו בן כושי לאמר המגלה אשר קראת בה באזני העם קחנה בידך ולך ויקח ברוך בן נריהו את המגלה בידו ויבא אליהם:<p dir="rtl">
<span dir="rtl" class="inlineHeader" id="b13_Jeremiah, פרק לו, טו">טו</span>
ויאמרו אליו שב נא וקראנה באזנינו ויקרא ברוך באזניהם:<p dir="rtl">
<span dir="rtl" class="inlineHeader" id="b13_Jeremiah, פרק לו, טז">טז</span>
ויהי כשמעם את כל הדברים פחדו איש אל רעהו ויאמרו אל ברוך הגיד נגיד למלך את כל הדברים האלה:<p dir="rtl">
<span dir="rtl" class="inlineHeader" id="b13_Jeremiah, פרק לו, יז">יז</span>
ואת ברוך שאלו לאמר הגד נא לנו איך כתבת את כל הדברים האלה מפיו:<p dir="rtl">
<span dir="rtl" class="inlineHeader" id="b13_Jeremiah, פרק לו, יח">יח</span>
ויאמר להם ברוך מפיו יקרא אלי את כל הדברים האלה ואני כתב על הספר בדיו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לו, יט">יט</span>
ויאמרו השרים אל ברוך לך הסתר אתה וירמיהו ואיש אל ידע איפה אתם:<p dir="rtl">
<span dir="rtl" class="inlineHeader" id="b13_Jeremiah, פרק לו, כ">כ</span>
ויבאו אל המלך חצרה ואת המגלה הפקדו בלשכת אלישמע הספר ויגידו באזני המלך את כל הדברים:<p dir="rtl">
<span dir="rtl" class="inlineHeader" id="b13_Jeremiah, פרק לו, כא">כא</span>
וישלח המלך את יהודי לקחת את המגלה ויקחה מלשכת אלישמע הספר ויקראה יהודי באזני המלך ובאזני כל השרים העמדים מעל המלך:<p dir="rtl">
<span dir="rtl" class="inlineHeader" id="b13_Jeremiah, פרק לו, כב">כב</span>
והמלך יושב בית החרף בחדש התשיעי ואת האח לפניו מבערת:<p dir="rtl">
<span dir="rtl" class="inlineHeader" id="b13_Jeremiah, פרק לו, כג">כג</span>
ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח עד תם כל המגלה על האש אשר על האח:<p dir="rtl">
<span dir="rtl" class="inlineHeader" id="b13_Jeremiah, פרק לו, כד">כד</span>
ולא פחדו ולא קרעו את בגדיהם המלך וכל עבדיו השמעים את כל הדברים האלה:<p dir="rtl">
<span dir="rtl" class="inlineHeader" id="b13_Jeremiah, פרק לו, כה">כה</span>
וגם אלנתן ודליהו וגמריהו הפגעו במלך לבלתי שרף את המגלה ולא שמע אליהם:<p dir="rtl">
<span dir="rtl" class="inlineHeader" id="b13_Jeremiah, פרק לו, כו">כו</span>
ויצוה המלך את ירחמאל בן המלך ואת שריהו בן עזריאל ואת שלמיהו בן עבדאל לקחת את ברוך הספר ואת ירמיהו הנביא ויסתרם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לו, כז">כז</span>
ויהי דבר יהוה אל ירמיהו אחרי שרף המלך את המגלה ואת הדברים אשר כתב ברוך מפי ירמיהו לאמר:<p dir="rtl">
<span dir="rtl" class="inlineHeader" id="b13_Jeremiah, פרק לו, כח">כח</span>
שוב קח לך מגלה אחרת וכתב עליה את כל הדברים הראשנים אשר היו על המגלה הראשנה אשר שרף יהויקים מלך יהודה:<p dir="rtl">
<span dir="rtl" class="inlineHeader" id="b13_Jeremiah, פרק לו, כט">כט</span>
ועל יהויקים מלך יהודה תאמר כה אמר יהוה אתה שרפת את המגלה הזאת לאמר מדוע כתבת עליה לאמר בא יבוא מלך בבל והשחית את הארץ הזאת והשבית ממנה אדם ובהמה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לו, ל">ל</span>
לכן כה אמר יהוה על יהויקים מלך יהודה לא יהיה לו יושב על כסא דוד ונבלתו תהיה משלכת לחרב ביום ולקרח בלילה:<p dir="rtl">
<span dir="rtl" class="inlineHeader" id="b13_Jeremiah, פרק לו, לא">לא</span>
ופקדתי עליו ועל זרעו ועל עבדיו את עונם והבאתי עליהם ועל ישבי ירושלם ואל איש יהודה את כל הרעה אשר דברתי אליהם ולא שמעו:<p dir="rtl">
<span dir="rtl" class="inlineHeader" id="b13_Jeremiah, פרק לו, לב">לב</span>
וירמיהו לקח מגלה אחרת ויתנה אל ברוך בן נריהו הספר ויכתב עליה מפי ירמיהו את כל דברי הספר אשר שרף יהויקים מלך יהודה באש ועוד נוסף עליהם דברים רבים כהמה: <B>(פ)</B><p dir="rtl">
<h3 dir="rtl" id="b13_Jeremiah, פרק לז">פרק-לז</h3><p dir="rtl">
<span dir="rtl" class="inlineHeader" id="b13_Jeremiah, פרק לז, א">א</span>
וימלך מלך צדקיהו בן יאשיהו תחת כניהו בן יהויקים אשר המליך נבוכדראצר מלך בבל בארץ יהודה:<p dir="rtl">
<span dir="rtl" class="inlineHeader" id="b13_Jeremiah, פרק לז, ב">ב</span>
ולא שמע הוא ועבדיו ועם הארץ אל דברי יהוה אשר דבר ביד ירמיהו הנביא:<p dir="rtl">
<span dir="rtl" class="inlineHeader" id="b13_Jeremiah, פרק לז, ג">ג</span>
וישלח המלך צדקיהו את יהוכל בן שלמיה ואת צפניהו בן מעשיה הכהן אל ירמיהו הנביא לאמר התפלל נא בעדנו אל יהוה אלהינו:<p dir="rtl">
<span dir="rtl" class="inlineHeader" id="b13_Jeremiah, פרק לז, ד">ד</span>
וירמיהו בא ויצא בתוך העם ולא נתנו אתו בית הכליא<p dir="rtl">
<span dir="rtl" class="inlineHeader" id="b13_Jeremiah, פרק לז, ה">ה</span>
וחיל פרעה יצא ממצרים וישמעו הכשדים הצרים על ירושלם את שמעם ויעלו מעל ירושלם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לז, ו">ו</span>
ויהי דבר יהוה אל ירמיהו הנביא לאמר:<p dir="rtl">
<span dir="rtl" class="inlineHeader" id="b13_Jeremiah, פרק לז, ז">ז</span>
כה אמר יהוה אלהי ישראל כה תאמרו אל מלך יהודה השלח אתכם אלי לדרשני הנה חיל פרעה היצא לכם לעזרה שב לארצו מצרים:<p dir="rtl">
<span dir="rtl" class="inlineHeader" id="b13_Jeremiah, פרק לז, ח">ח</span>
ושבו הכשדים ונלחמו על העיר הזאת ולכדה ושרפה באש: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לז, ט">ט</span>
כה אמר יהוה אל תשאו נפשתיכם לאמר הלך ילכו מעלינו הכשדים כי לא ילכו:<p dir="rtl">
<span dir="rtl" class="inlineHeader" id="b13_Jeremiah, פרק לז, י">י</span>
כי אם הכיתם כל חיל כשדים הנלחמים אתכם ונשארו בם אנשים מדקרים איש באהלו יקומו ושרפו את העיר הזאת באש:<p dir="rtl">
<span dir="rtl" class="inlineHeader" id="b13_Jeremiah, פרק לז, יא">יא</span>
והיה בהעלות חיל הכשדים מעל ירושלם מפני חיל פרעה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לז, יב">יב</span>
ויצא ירמיהו מירושלם ללכת ארץ בנימן לחלק משם בתוך העם:<p dir="rtl">
<span dir="rtl" class="inlineHeader" id="b13_Jeremiah, פרק לז, יג">יג</span>
ויהי הוא בשער בנימן ושם בעל פקדת ושמו יראייה בן שלמיה בן חנניה ויתפש את ירמיהו הנביא לאמר אל הכשדים אתה נפל:<p dir="rtl">
<span dir="rtl" class="inlineHeader" id="b13_Jeremiah, פרק לז, יד">יד</span>
ויאמר ירמיהו שקר אינני נפל על הכשדים ולא שמע אליו ויתפש יראייה בירמיהו ויבאהו אל השרים:<p dir="rtl">
<span dir="rtl" class="inlineHeader" id="b13_Jeremiah, פרק לז, טו">טו</span>
ויקצפו השרים על ירמיהו והכו אתו ונתנו אותו בית האסור בית יהונתן הספר כי אתו עשו לבית הכלא:<p dir="rtl">
<span dir="rtl" class="inlineHeader" id="b13_Jeremiah, פרק לז, טז">טז</span>
כי בא ירמיהו אל בית הבור ואל החניות וישב שם ירמיהו ימים רבים:<p dir="rtl">
<span dir="rtl" class="inlineHeader" id="b13_Jeremiah, פרק לז, יז">יז</span>
וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך בבל תנתן:<p dir="rtl">
<span dir="rtl" class="inlineHeader" id="b13_Jeremiah, פרק לז, יח">יח</span>
ויאמר ירמיהו אל המלך צדקיהו מה חטאתי לך ולעבדיך ולעם הזה כי נתתם אותי אל בית הכלא:<p dir="rtl">
<span dir="rtl" class="inlineHeader" id="b13_Jeremiah, פרק לז, יט">יט</span>
ואיו נביאיכם אשר נבאו לכם לאמר לא יבא מלך בבל עליכם ועל הארץ הזאת:<p dir="rtl">
<span dir="rtl" class="inlineHeader" id="b13_Jeremiah, פרק לז, כ">כ</span>
ועתה שמע נא אדני המלך תפל נא תחנתי לפניך ואל תשבני בית יהונתן הספר ולא אמות שם:<p dir="rtl">
<span dir="rtl" class="inlineHeader" id="b13_Jeremiah, פרק לז, כא">כא</span>
ויצוה המלך צדקיהו ויפקדו את ירמיהו בחצר המטרה ונתן לו ככר לחם ליום מחוץ האפים עד תם כל הלחם מן העיר וישב ירמיהו בחצר המטרה:<p dir="rtl">
<h3 dir="rtl" id="b13_Jeremiah, פרק לח">פרק-לח</h3><p dir="rtl">
<span dir="rtl" class="inlineHeader" id="b13_Jeremiah, פרק לח, א">א</span>
וישמע שפטיה בן מתן וגדליהו בן פשחור ויוכל בן שלמיהו ופשחור בן מלכיה את הדברים אשר ירמיהו מדבר אל כל העם לאמר:<p dir="rtl">
<span dir="rtl" class="inlineHeader" id="b13_Jeremiah, פרק לח, ב">ב</span>
כה אמר יהוה הישב בעיר הזאת ימות בחרב ברעב ובדבר והיצא אל הכשדים יחיה והיתה לו נפשו לשלל וחי: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, ג">ג</span>
כה אמר יהוה הנתן תנתן העיר הזאת ביד חיל מלך בבל ולכדה:<p dir="rtl">
<span dir="rtl" class="inlineHeader" id="b13_Jeremiah, פרק לח, ד">ד</span>
ויאמרו השרים אל המלך יומת נא את האיש הזה כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר אליהם כדברים האלה כי האיש הזה איננו דרש לשלום לעם הזה כי אם לרעה:<p dir="rtl">
<span dir="rtl" class="inlineHeader" id="b13_Jeremiah, פרק לח, ה">ה</span>
ויאמר המלך צדקיהו הנה הוא בידכם כי אין המלך יוכל אתכם דבר:<p dir="rtl">
<span dir="rtl" class="inlineHeader" id="b13_Jeremiah, פרק לח, ו">ו</span>
ויקחו את ירמיהו וישלכו אתו אל הבור מלכיהו בן המלך אשר בחצר המטרה וישלחו את ירמיהו בחבלים ובבור אין מים כי אם טיט ויטבע ירמיהו בטיט: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, ז">ז</span>
וישמע עבד מלך הכושי איש סריס והוא בבית המלך כי נתנו את ירמיהו אל הבור והמלך יושב בשער בנימן:<p dir="rtl">
<span dir="rtl" class="inlineHeader" id="b13_Jeremiah, פרק לח, ח">ח</span>
ויצא עבד מלך מבית המלך וידבר אל המלך לאמר:<p dir="rtl">
<span dir="rtl" class="inlineHeader" id="b13_Jeremiah, פרק לח, ט">ט</span>
אדני המלך הרעו האנשים האלה את כל אשר עשו לירמיהו הנביא את אשר השליכו אל הבור וימת תחתיו מפני הרעב כי אין הלחם עוד בעיר:<p dir="rtl">
<span dir="rtl" class="inlineHeader" id="b13_Jeremiah, פרק לח, י">י</span>
ויצוה המלך את עבד מלך הכושי לאמר קח בידך מזה שלשים אנשים והעלית את ירמיהו הנביא מן הבור בטרם ימות:<p dir="rtl">
<span dir="rtl" class="inlineHeader" id="b13_Jeremiah, פרק לח, יא">יא</span>
ויקח עבד מלך את האנשים בידו ויבא בית המלך אל תחת האוצר ויקח משם בלוי הסחבות ובלוי מלחים וישלחם אל ירמיהו אל הבור בחבלים:<p dir="rtl">
<span dir="rtl" class="inlineHeader" id="b13_Jeremiah, פרק לח, יב">יב</span>
ויאמר עבד מלך הכושי אל ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן:<p dir="rtl">
<span dir="rtl" class="inlineHeader" id="b13_Jeremiah, פרק לח, יג">יג</span>
וימשכו את ירמיהו בחבלים ויעלו אתו מן הבור וישב ירמיהו בחצר המטרה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, יד">יד</span>
וישלח המלך צדקיהו ויקח את ירמיהו הנביא אליו אל מבוא השלישי אשר בבית יהוה ויאמר המלך אל ירמיהו שאל אני אתך דבר אל תכחד ממני דבר:<p dir="rtl">
<span dir="rtl" class="inlineHeader" id="b13_Jeremiah, פרק לח, טו">טו</span>
ויאמר ירמיהו אל צדקיהו כי אגיד לך הלוא המת תמיתני וכי איעצך לא תשמע אלי:<p dir="rtl">
<span dir="rtl" class="inlineHeader" id="b13_Jeremiah, פרק לח, טז">טז</span>
וישבע המלך צדקיהו אל ירמיהו בסתר לאמר חי יהוה את אשר עשה לנו את הנפש הזאת אם אמיתך ואם אתנך ביד האנשים האלה אשר מבקשים את נפשך: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, יז">יז</span>
 ויאמר ירמיהו אל צדקיהו <B>(ס)</B> כה אמר יהוה אלהי צבאות אלהי ישראל אם יצא תצא אל שרי מלך בבל וחיתה נפשך והעיר הזאת לא תשרף באש וחיתה אתה וביתך:<p dir="rtl">
<span dir="rtl" class="inlineHeader" id="b13_Jeremiah, פרק לח, יח">יח</span>
ואם לא תצא אל שרי מלך בבל ונתנה העיר הזאת ביד הכשדים ושרפוה באש ואתה לא תמלט מידם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, יט">יט</span>
ויאמר המלך צדקיהו אל ירמיהו אני דאג את היהודים אשר נפלו אל הכשדים פן יתנו אתי בידם והתעללו בי:<p dir="rtl">
<span dir="rtl" class="inlineHeader" id="b13_Jeremiah, פרק לח, כ">כ</span>
ויאמר ירמיהו לא יתנו שמע נא בקול יהוה לאשר אני דבר אליך וייטב לך ותחי נפשך:<p dir="rtl">
<span dir="rtl" class="inlineHeader" id="b13_Jeremiah, פרק לח, כא">כא</span>
ואם מאן אתה לצאת זה הדבר אשר הראני יהוה:<p dir="rtl">
<span dir="rtl" class="inlineHeader" id="b13_Jeremiah, פרק לח, כב">כב</span>
והנה כל הנשים אשר נשארו בבית מלך יהודה מוצאות אל שרי מלך בבל והנה אמרות הסיתוך ויכלו לך אנשי שלמך הטבעו בבץ רגלך נסגו אחור:<p dir="rtl">
<span dir="rtl" class="inlineHeader" id="b13_Jeremiah, פרק לח, כג">כג</span>
ואת כל נשיך ואת בניך מוצאים אל הכשדים ואתה לא תמלט מידם כי ביד מלך בבל תתפש ואת העיר הזאת תשרף באש: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לח, כד">כד</span>
ויאמר צדקיהו אל ירמיהו איש אל ידע בדברים האלה ולא תמות:<p dir="rtl">
<span dir="rtl" class="inlineHeader" id="b13_Jeremiah, פרק לח, כה">כה</span>
וכי ישמעו השרים כי דברתי אתך ובאו אליך ואמרו אליך הגידה נא לנו מה דברת אל המלך אל תכחד ממנו ולא נמיתך ומה דבר אליך המלך:<p dir="rtl">
<span dir="rtl" class="inlineHeader" id="b13_Jeremiah, פרק לח, כו">כו</span>
ואמרת אליהם מפיל אני תחנתי לפני המלך לבלתי השיבני בית יהונתן למות שם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק לח, כז">כז</span>
ויבאו כל השרים אל ירמיהו וישאלו אתו ויגד להם ככל הדברים האלה אשר צוה המלך ויחרשו ממנו כי לא נשמע הדבר:<p dir="rtl">
<span dir="rtl" class="inlineHeader" id="b13_Jeremiah, פרק לח, כח">כח</span>
 וישב ירמיהו בחצר המטרה עד יום אשר נלכדה ירושלם <B>(ס)</B> והיה כאשר נלכדה ירושלם:<p dir="rtl">
<h3 dir="rtl" id="b13_Jeremiah, פרק לט">פרק-לט</h3><p dir="rtl">
<span dir="rtl" class="inlineHeader" id="b13_Jeremiah, פרק לט, א">א</span>
בשנה התשעית לצדקיהו מלך יהודה בחדש העשרי בא נבוכדראצר מלך בבל וכל חילו אל ירושלם ויצרו עליה:<p dir="rtl">
<span dir="rtl" class="inlineHeader" id="b13_Jeremiah, פרק לט, ב">ב</span>
בעשתי עשרה שנה לצדקיהו בחדש הרביעי בתשעה לחדש הבקעה העיר:<p dir="rtl">
<span dir="rtl" class="inlineHeader" id="b13_Jeremiah, פרק לט, ג">ג</span>
ויבאו כל שרי מלך בבל וישבו בשער התוך נרגל שר אצר סמגר נבו שר סכים רב סריס נרגל שר אצר רב מג וכל שארית שרי מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק לט, ד">ד</span>
ויהי כאשר ראם צדקיהו מלך יהודה וכל אנשי המלחמה ויברחו ויצאו לילה מן העיר דרך גן המלך בשער בין החמתים ויצא דרך הערבה:<p dir="rtl">
<span dir="rtl" class="inlineHeader" id="b13_Jeremiah, פרק לט, ה">ה</span>
וירדפו חיל כשדים אחריהם וישגו את צדקיהו בערבות ירחו ויקחו אתו ויעלהו אל נבוכדראצר מלך בבל רבלתה בארץ חמת וידבר אתו משפטים:<p dir="rtl">
<span dir="rtl" class="inlineHeader" id="b13_Jeremiah, פרק לט, ו">ו</span>
וישחט מלך בבל את בני צדקיהו ברבלה לעיניו ואת כל חרי יהודה שחט מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק לט, ז">ז</span>
ואת עיני צדקיהו עור ויאסרהו בנחשתים לביא אתו בבלה:<p dir="rtl">
<span dir="rtl" class="inlineHeader" id="b13_Jeremiah, פרק לט, ח">ח</span>
ואת בית המלך ואת בית העם שרפו הכשדים באש ואת חמות ירושלם נתצו:<p dir="rtl">
<span dir="rtl" class="inlineHeader" id="b13_Jeremiah, פרק לט, ט">ט</span>
ואת יתר העם הנשארים בעיר ואת הנפלים אשר נפלו עליו ואת יתר העם הנשארים הגלה נבוזר אדן רב טבחים בבל:<p dir="rtl">
<span dir="rtl" class="inlineHeader" id="b13_Jeremiah, פרק לט, י">י</span>
ומן העם הדלים אשר אין להם מאומה השאיר נבוזראדן רב טבחים בארץ יהודה ויתן להם כרמים ויגבים ביום ההוא:<p dir="rtl">
<span dir="rtl" class="inlineHeader" id="b13_Jeremiah, פרק לט, יא">יא</span>
ויצו נבוכדראצר מלך בבל על ירמיהו ביד נבוזראדן רב טבחים לאמר:<p dir="rtl">
<span dir="rtl" class="inlineHeader" id="b13_Jeremiah, פרק לט, יב">יב</span>
קחנו ועיניך שים עליו ואל תעש לו מאומה רע כי אם כאשר ידבר אליך כן עשה עמו:<p dir="rtl">
<span dir="rtl" class="inlineHeader" id="b13_Jeremiah, פרק לט, יג">יג</span>
וישלח נבוזראדן רב טבחים ונבושזבן רב סריס ונרגל שר אצר רב מג וכל רבי מלך בבל:<p dir="rtl">
<span dir="rtl" class="inlineHeader" id="b13_Jeremiah, פרק לט, יד">יד</span>
וישלחו ויקחו את ירמיהו מחצר המטרה ויתנו אתו אל גדליהו בן אחיקם בן שפן להוצאהו אל הבית וישב בתוך העם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק לט, טו">טו</span>
ואל ירמיהו היה דבר יהוה בהיתו עצור בחצר המטרה לאמר:<p dir="rtl">
<span dir="rtl" class="inlineHeader" id="b13_Jeremiah, פרק לט, טז">טז</span>
הלוך ואמרת לעבד מלך הכושי לאמר כה אמר יהוה צבאות אלהי ישראל הנני מבי את דברי אל העיר הזאת לרעה ולא לטובה והיו לפניך ביום ההוא:<p dir="rtl">
<span dir="rtl" class="inlineHeader" id="b13_Jeremiah, פרק לט, יז">יז</span>
והצלתיך ביום ההוא נאם יהוה ולא תנתן ביד האנשים אשר אתה יגור מפניהם:<p dir="rtl">
<span dir="rtl" class="inlineHeader" id="b13_Jeremiah, פרק לט, יח">יח</span>
כי מלט אמלטך ובחרב לא תפל והיתה לך נפשך לשלל כי בטחת בי נאם יהוה: <B>(פ)</B><p dir="rtl">
<h3 dir="rtl" id="b13_Jeremiah, פרק מ">פרק-מ</h3><p dir="rtl">
<span dir="rtl" class="inlineHeader" id="b13_Jeremiah, פרק מ, א">א</span>
הדבר אשר היה אל ירמיהו מאת יהוה אחר שלח אתו נבוזראדן רב טבחים מן הרמה בקחתו אתו והוא אסור באזקים בתוך כל גלות ירושלם ויהודה המגלים בבלה:<p dir="rtl">
<span dir="rtl" class="inlineHeader" id="b13_Jeremiah, פרק מ, ב">ב</span>
ויקח רב טבחים לירמיהו ויאמר אליו יהוה אלהיך דבר את הרעה הזאת אל המקום הזה:<p dir="rtl">
<span dir="rtl" class="inlineHeader" id="b13_Jeremiah, פרק מ, ג">ג</span>
ויבא ויעש יהוה כאשר דבר כי חטאתם ליהוה ולא שמעתם בקולו והיה לכם דבר הזה:<p dir="rtl">
<span dir="rtl" class="inlineHeader" id="b13_Jeremiah, פרק מ, ד">ד</span>
ועתה הנה פתחתיך היום מן האזקים אשר על ידך אם טוב בעיניך לבוא אתי בבל בא ואשים את עיני עליך ואם רע בעיניך לבוא אתי בבל חדל ראה כל הארץ לפניך אל טוב ואל הישר בעיניך ללכת שמה לך:<p dir="rtl">
<span dir="rtl" class="inlineHeader" id="b13_Jeremiah, פרק מ, ה">ה</span>
ועודנו לא ישוב ושבה אל גדליה בן אחיקם בן שפן אשר הפקיד מלך בבל בערי יהודה ושב אתו בתוך העם או אל כל הישר בעיניך ללכת לך ויתן לו רב טבחים ארחה ומשאת וישלחהו:<p dir="rtl">
<span dir="rtl" class="inlineHeader" id="b13_Jeremiah, פרק מ, ו">ו</span>
ויבא ירמיהו אל גדליה בן אחיקם המצפתה וישב אתו בתוך העם הנשארים בארץ: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מ, ז">ז</span>
וישמעו כל שרי החילים אשר בשדה המה ואנשיהם כי הפקיד מלך בבל את גדליהו בן אחיקם בארץ וכי הפקיד אתו אנשים ונשים וטף ומדלת הארץ מאשר לא הגלו בבלה:<p dir="rtl">
<span dir="rtl" class="inlineHeader" id="b13_Jeremiah, פרק מ, ח">ח</span>
ויבאו אל גדליה המצפתה וישמעאל בן נתניהו ויוחנן ויונתן בני קרח ושריה בן תנחמת ובני עופי הנטפתי ויזניהו בן המעכתי המה ואנשיהם:<p dir="rtl">
<span dir="rtl" class="inlineHeader" id="b13_Jeremiah, פרק מ, ט">ט</span>
וישבע להם גדליהו בן אחיקם בן שפן ולאנשיהם לאמר אל תיראו מעבוד הכשדים שבו בארץ ועבדו את מלך בבל וייטב לכם:<p dir="rtl">
<span dir="rtl" class="inlineHeader" id="b13_Jeremiah, פרק מ, י">י</span>
ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר תפשתם:<p dir="rtl">
<span dir="rtl" class="inlineHeader" id="b13_Jeremiah, פרק מ, יא">יא</span>
וגם כל היהודים אשר במואב ובבני עמון ובאדום ואשר בכל הארצות שמעו כי נתן מלך בבל שארית ליהודה וכי הפקיד עליהם את גדליהו בן אחיקם בן שפן:<p dir="rtl">
<span dir="rtl" class="inlineHeader" id="b13_Jeremiah, פרק מ, יב">יב</span>
וישבו כל היהודים מכל המקמות אשר נדחו שם ויבאו ארץ יהודה אל גדליהו המצפתה ויאספו יין וקיץ הרבה מאד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מ, יג">יג</span>
ויוחנן בן קרח וכל שרי החילים אשר בשדה באו אל גדליהו המצפתה:<p dir="rtl">
<span dir="rtl" class="inlineHeader" id="b13_Jeremiah, פרק מ, יד">יד</span>
ויאמרו אליו הידע תדע כי בעליס מלך בני עמון שלח את ישמעאל בן נתניה להכתך נפש ולא האמין להם גדליהו בן אחיקם:<p dir="rtl">
<span dir="rtl" class="inlineHeader" id="b13_Jeremiah, פרק מ, טו">טו</span>
ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה ואיש לא ידע למה יככה נפש ונפצו כל יהודה הנקבצים אליך ואבדה שארית יהודה:<p dir="rtl">
<span dir="rtl" class="inlineHeader" id="b13_Jeremiah, פרק מ, טז">טז</span>
ויאמר גדליהו בן אחיקם אל יוחנן בן קרח אל תעש את הדבר הזה כי שקר אתה דבר אל ישמעאל: <B>(פ)</B><p dir="rtl">
<h3 dir="rtl" id="b13_Jeremiah, פרק מא">פרק-מא</h3><p dir="rtl">
<span dir="rtl" class="inlineHeader" id="b13_Jeremiah, פרק מא, א">א</span>
ויהי בחדש השביעי בא ישמעאל בן נתניה בן אלישמע מזרע המלוכה ורבי המלך ועשרה אנשים אתו אל גדליהו בן אחיקם המצפתה ויאכלו שם לחם יחדו במצפה:<p dir="rtl">
<span dir="rtl" class="inlineHeader" id="b13_Jeremiah, פרק מא, ב">ב</span>
ויקם ישמעאל בן נתניה ועשרת האנשים אשר היו אתו ויכו את גדליהו בן אחיקם בן שפן בחרב וימת אתו אשר הפקיד מלך בבל בארץ:<p dir="rtl">
<span dir="rtl" class="inlineHeader" id="b13_Jeremiah, פרק מא, ג">ג</span>
ואת כל היהודים אשר היו אתו את גדליהו במצפה ואת הכשדים אשר נמצאו שם את אנשי המלחמה הכה ישמעאל:<p dir="rtl">
<span dir="rtl" class="inlineHeader" id="b13_Jeremiah, פרק מא, ד">ד</span>
ויהי ביום השני להמית את גדליהו ואיש לא ידע:<p dir="rtl">
<span dir="rtl" class="inlineHeader" id="b13_Jeremiah, פרק מא, ה">ה</span>
ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה:<p dir="rtl">
<span dir="rtl" class="inlineHeader" id="b13_Jeremiah, פרק מא, ו">ו</span>
ויצא ישמעאל בן נתניה לקראתם מן המצפה הלך הלך ובכה ויהי כפגש אתם ויאמר אליהם באו אל גדליהו בן אחיקם:<p dir="rtl">
<span dir="rtl" class="inlineHeader" id="b13_Jeremiah, פרק מא, ז">ז</span>
ויהי כבואם אל תוך העיר וישחטם ישמעאל בן נתניה אל תוך הבור הוא והאנשים אשר אתו:<p dir="rtl">
<span dir="rtl" class="inlineHeader" id="b13_Jeremiah, פרק מא, ח">ח</span>
ועשרה אנשים נמצאו בם ויאמרו אל ישמעאל אל תמתנו כי יש לנו מטמנים בשדה חטים ושערים ושמן ודבש ויחדל ולא המיתם בתוך אחיהם:<p dir="rtl">
<span dir="rtl" class="inlineHeader" id="b13_Jeremiah, פרק מא, ט">ט</span>
והבור אשר השליך שם ישמעאל את כל פגרי האנשים אשר הכה ביד גדליהו הוא אשר עשה המלך אסא מפני בעשא מלך ישראל אתו מלא ישמעאל בן נתניהו חללים:<p dir="rtl">
<span dir="rtl" class="inlineHeader" id="b13_Jeremiah, פרק מא, י">י</span>
וישב ישמעאל את כל שארית העם אשר במצפה את בנות המלך ואת כל העם הנשארים במצפה אשר הפקיד נבוזראדן רב טבחים את גדליהו בן אחיקם וישבם ישמעאל בן נתניה וילך לעבר אל בני עמון: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מא, יא">יא</span>
וישמע יוחנן בן קרח וכל שרי החילים אשר אתו את כל הרעה אשר עשה ישמעאל בן נתניה:<p dir="rtl">
<span dir="rtl" class="inlineHeader" id="b13_Jeremiah, פרק מא, יב">יב</span>
ויקחו את כל האנשים וילכו להלחם עם ישמעאל בן נתניה וימצאו אתו אל מים רבים אשר בגבעון:<p dir="rtl">
<span dir="rtl" class="inlineHeader" id="b13_Jeremiah, פרק מא, יג">יג</span>
ויהי כראות כל העם אשר את ישמעאל את יוחנן בן קרח ואת כל שרי החילים אשר אתו וישמחו:<p dir="rtl">
<span dir="rtl" class="inlineHeader" id="b13_Jeremiah, פרק מא, יד">יד</span>
ויסבו כל העם אשר שבה ישמעאל מן המצפה וישבו וילכו אל יוחנן בן קרח:<p dir="rtl">
<span dir="rtl" class="inlineHeader" id="b13_Jeremiah, פרק מא, טו">טו</span>
וישמעאל בן נתניה נמלט בשמנה אנשים מפני יוחנן וילך אל בני עמון: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מא, טז">טז</span>
ויקח יוחנן בן קרח וכל שרי החילים אשר אתו את כל שארית העם אשר השיב מאת ישמעאל בן נתניה מן המצפה אחר הכה את גדליה בן אחיקם גברים אנשי המלחמה ונשים וטף וסרסים אשר השיב מגבעון:<p dir="rtl">
<span dir="rtl" class="inlineHeader" id="b13_Jeremiah, פרק מא, יז">יז</span>
וילכו וישבו בגרות כמוהם אשר אצל בית לחם ללכת לבוא מצרים:<p dir="rtl">
<span dir="rtl" class="inlineHeader" id="b13_Jeremiah, פרק מא, יח">יח</span>
מפני הכשדים כי יראו מפניהם כי הכה ישמעאל בן נתניה את גדליהו בן אחיקם אשר הפקיד מלך בבל בארץ: <B>(ס)</B><p dir="rtl">
<h3 dir="rtl" id="b13_Jeremiah, פרק מב">פרק-מב</h3><p dir="rtl">
<span dir="rtl" class="inlineHeader" id="b13_Jeremiah, פרק מב, א">א</span>
ויגשו כל שרי החילים ויוחנן בן קרח ויזניה בן הושעיה וכל העם מקטן ועד גדול:<p dir="rtl">
<span dir="rtl" class="inlineHeader" id="b13_Jeremiah, פרק מב, ב">ב</span>
ויאמרו אל ירמיהו הנביא תפל נא תחנתנו לפניך והתפלל בעדנו אל יהוה אלהיך בעד כל השארית הזאת כי נשארנו מעט מהרבה כאשר עיניך ראות אתנו:<p dir="rtl">
<span dir="rtl" class="inlineHeader" id="b13_Jeremiah, פרק מב, ג">ג</span>
ויגד לנו יהוה אלהיך את הדרך אשר נלך בה ואת הדבר אשר נעשה:<p dir="rtl">
<span dir="rtl" class="inlineHeader" id="b13_Jeremiah, פרק מב, ד">ד</span>
ויאמר אליהם ירמיהו הנביא שמעתי הנני מתפלל אל יהוה אלהיכם כדבריכם והיה כל הדבר אשר יענה יהוה אתכם אגיד לכם לא אמנע מכם דבר:<p dir="rtl">
<span dir="rtl" class="inlineHeader" id="b13_Jeremiah, פרק מב, ה">ה</span>
והמה אמרו אל ירמיהו יהי יהוה בנו לעד אמת ונאמן אם לא ככל הדבר אשר ישלחך יהוה אלהיך אלינו כן נעשה:<p dir="rtl">
<span dir="rtl" class="inlineHeader" id="b13_Jeremiah, פרק מב, ו">ו</span>
אם טוב ואם רע בקול יהוה אלהינו אשר אנו שלחים אתך אליו נשמע למען אשר ייטב לנו כי נשמע בקול יהוה אלהינו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מב, ז">ז</span>
ויהי מקץ עשרת ימים ויהי דבר יהוה אל ירמיהו:<p dir="rtl">
<span dir="rtl" class="inlineHeader" id="b13_Jeremiah, פרק מב, ח">ח</span>
ויקרא אל יוחנן בן קרח ואל כל שרי החילים אשר אתו ולכל העם למקטן ועד גדול:<p dir="rtl">
<span dir="rtl" class="inlineHeader" id="b13_Jeremiah, פרק מב, ט">ט</span>
ויאמר אליהם כה אמר יהוה אלהי ישראל אשר שלחתם אתי אליו להפיל תחנתכם לפניו:<p dir="rtl">
<span dir="rtl" class="inlineHeader" id="b13_Jeremiah, פרק מב, י">י</span>
אם שוב תשבו בארץ הזאת ובניתי אתכם ולא אהרס ונטעתי אתכם ולא אתוש כי נחמתי אל הרעה אשר עשיתי לכם:<p dir="rtl">
<span dir="rtl" class="inlineHeader" id="b13_Jeremiah, פרק מב, יא">יא</span>
אל תיראו מפני מלך בבל אשר אתם יראים מפניו אל תיראו ממנו נאם יהוה כי אתכם אני להושיע אתכם ולהציל אתכם מידו:<p dir="rtl">
<span dir="rtl" class="inlineHeader" id="b13_Jeremiah, פרק מב, יב">יב</span>
ואתן לכם רחמים ורחם אתכם והשיב אתכם אל אדמתכם:<p dir="rtl">
<span dir="rtl" class="inlineHeader" id="b13_Jeremiah, פרק מב, יג">יג</span>
ואם אמרים אתם לא נשב בארץ הזאת לבלתי שמע בקול יהוה אלהיכם:<p dir="rtl">
<span dir="rtl" class="inlineHeader" id="b13_Jeremiah, פרק מב, יד">יד</span>
לאמר לא כי ארץ מצרים נבוא אשר לא נראה מלחמה וקול שופר לא נשמע וללחם לא נרעב ושם נשב:<p dir="rtl">
<span dir="rtl" class="inlineHeader" id="b13_Jeremiah, פרק מב, טו">טו</span>
ועתה לכן שמעו דבר יהוה שארית יהודה כה אמר יהוה צבאות אלהי ישראל אם אתם שום תשמון פניכם לבא מצרים ובאתם לגור שם:<p dir="rtl">
<span dir="rtl" class="inlineHeader" id="b13_Jeremiah, פרק מב, טז">טז</span>
והיתה החרב אשר אתם יראים ממנה שם תשיג אתכם בארץ מצרים והרעב אשר אתם דאגים ממנו שם ידבק אחריכם מצרים ושם תמתו:<p dir="rtl">
<span dir="rtl" class="inlineHeader" id="b13_Jeremiah, פרק מב, יז">יז</span>
ויהיו כל האנשים אשר שמו את פניהם לבוא מצרים לגור שם ימותו בחרב ברעב ובדבר ולא יהיה להם שריד ופליט מפני הרעה אשר אני מביא עליהם:<p dir="rtl">
<span dir="rtl" class="inlineHeader" id="b13_Jeremiah, פרק מב, יח">יח</span>
כי כה אמר יהוה צבאות אלהי ישראל כאשר נתך אפי וחמתי על ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא תראו עוד את המקום הזה:<p dir="rtl">
<span dir="rtl" class="inlineHeader" id="b13_Jeremiah, פרק מב, יט">יט</span>
דבר יהוה עליכם שארית יהודה אל תבאו מצרים ידע תדעו כי העידתי בכם היום:<p dir="rtl">
<span dir="rtl" class="inlineHeader" id="b13_Jeremiah, פרק מב, כ">כ</span>
כי התעתים בנפשותיכם כי אתם שלחתם אתי אל יהוה אלהיכם לאמר התפלל בעדנו אל יהוה אלהינו וככל אשר יאמר יהוה אלהינו כן הגד לנו ועשינו:<p dir="rtl">
<span dir="rtl" class="inlineHeader" id="b13_Jeremiah, פרק מב, כא">כא</span>
ואגד לכם היום ולא שמעתם בקול יהוה אלהיכם ולכל אשר שלחני אליכם:<p dir="rtl">
<span dir="rtl" class="inlineHeader" id="b13_Jeremiah, פרק מב, כב">כב</span>
ועתה ידע תדעו כי בחרב ברעב ובדבר תמותו במקום אשר חפצתם לבוא לגור שם: <B>(ס)</B><p dir="rtl">
<h3 dir="rtl" id="b13_Jeremiah, פרק מג">פרק-מג</h3><p dir="rtl">
<span dir="rtl" class="inlineHeader" id="b13_Jeremiah, פרק מג, א">א</span>
ויהי ככלות ירמיהו לדבר אל כל העם את כל דברי יהוה אלהיהם אשר שלחו יהוה אלהיהם אליהם את כל הדברים האלה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מג, ב">ב</span>
ויאמר עזריה בן הושעיה ויוחנן בן קרח וכל האנשים הזדים אמרים אל ירמיהו שקר אתה מדבר לא שלחך יהוה אלהינו לאמר לא תבאו מצרים לגור שם:<p dir="rtl">
<span dir="rtl" class="inlineHeader" id="b13_Jeremiah, פרק מג, ג">ג</span>
כי ברוך בן נריה מסית אתך בנו למען תת אתנו ביד הכשדים להמית אתנו ולהגלות אתנו בבל:<p dir="rtl">
<span dir="rtl" class="inlineHeader" id="b13_Jeremiah, פרק מג, ד">ד</span>
ולא שמע יוחנן בן קרח וכל שרי החילים וכל העם בקול יהוה לשבת בארץ יהודה:<p dir="rtl">
<span dir="rtl" class="inlineHeader" id="b13_Jeremiah, פרק מג, ה">ה</span>
ויקח יוחנן בן קרח וכל שרי החילים את כל שארית יהודה אשר שבו מכל הגוים אשר נדחו שם לגור בארץ יהודה:<p dir="rtl">
<span dir="rtl" class="inlineHeader" id="b13_Jeremiah, פרק מג, ו">ו</span>
את הגברים ואת הנשים ואת הטף ואת בנות המלך ואת כל הנפש אשר הניח נבוזראדן רב טבחים את גדליהו בן אחיקם בן שפן ואת ירמיהו הנביא ואת ברוך בן נריהו:<p dir="rtl">
<span dir="rtl" class="inlineHeader" id="b13_Jeremiah, פרק מג, ז">ז</span>
ויבאו ארץ מצרים כי לא שמעו בקול יהוה ויבאו עד תחפנחס: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מג, ח">ח</span>
ויהי דבר יהוה אל ירמיהו בתחפנחס לאמר:<p dir="rtl">
<span dir="rtl" class="inlineHeader" id="b13_Jeremiah, פרק מג, ט">ט</span>
קח בידך אבנים גדלות וטמנתם במלט במלבן אשר בפתח בית פרעה בתחפנחס לעיני אנשים יהודים:<p dir="rtl">
<span dir="rtl" class="inlineHeader" id="b13_Jeremiah, פרק מג, י">י</span>
ואמרת אליהם כה אמר יהוה צבאות אלהי ישראל הנני שלח ולקחתי את נבוכדראצר מלך בבל עבדי ושמתי כסאו ממעל לאבנים האלה אשר טמנתי ונטה את שפרורו עליהם:<p dir="rtl">
<span dir="rtl" class="inlineHeader" id="b13_Jeremiah, פרק מג, יא">יא</span>
ובאה והכה את ארץ מצרים אשר למות למות ואשר לשבי לשבי ואשר לחרב לחרב:<p dir="rtl">
<span dir="rtl" class="inlineHeader" id="b13_Jeremiah, פרק מג, יב">יב</span>
והצתי אש בבתי אלהי מצרים ושרפם ושבם ועטה את ארץ מצרים כאשר יעטה הרעה את בגדו ויצא משם בשלום:<p dir="rtl">
<span dir="rtl" class="inlineHeader" id="b13_Jeremiah, פרק מג, יג">יג</span>
ושבר את מצבות בית שמש אשר בארץ מצרים ואת בתי אלהי מצרים ישרף באש: <B>(פ)</B><p dir="rtl">
<h3 dir="rtl" id="b13_Jeremiah, פרק מד">פרק-מד</h3><p dir="rtl">
<span dir="rtl" class="inlineHeader" id="b13_Jeremiah, פרק מד, א">א</span>
הדבר אשר היה אל ירמיהו אל כל היהודים הישבים בארץ מצרים הישבים במגדל ובתחפנחס ובנף ובארץ פתרוס לאמר:<p dir="rtl">
<span dir="rtl" class="inlineHeader" id="b13_Jeremiah, פרק מד, ב">ב</span>
כה אמר יהוה צבאות אלהי ישראל אתם ראיתם את כל הרעה אשר הבאתי על ירושלם ועל כל ערי יהודה והנם חרבה היום הזה ואין בהם יושב:<p dir="rtl">
<span dir="rtl" class="inlineHeader" id="b13_Jeremiah, פרק מד, ג">ג</span>
מפני רעתם אשר עשו להכעסני ללכת לקטר לעבד לאלהים אחרים אשר לא ידעום המה אתם ואבתיכם:<p dir="rtl">
<span dir="rtl" class="inlineHeader" id="b13_Jeremiah, פרק מד, ד">ד</span>
ואשלח אליכם את כל עבדי הנביאים השכים ושלח לאמר אל נא תעשו את דבר התעבה הזאת אשר שנאתי:<p dir="rtl">
<span dir="rtl" class="inlineHeader" id="b13_Jeremiah, פרק מד, ה">ה</span>
ולא שמעו ולא הטו את אזנם לשוב מרעתם לבלתי קטר לאלהים אחרים:<p dir="rtl">
<span dir="rtl" class="inlineHeader" id="b13_Jeremiah, פרק מד, ו">ו</span>
ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מד, ז">ז</span>
ועתה כה אמר יהוה אלהי צבאות אלהי ישראל למה אתם עשים רעה גדולה אל נפשתכם להכרית לכם איש ואשה עולל ויונק מתוך יהודה לבלתי הותיר לכם שארית:<p dir="rtl">
<span dir="rtl" class="inlineHeader" id="b13_Jeremiah, פרק מד, ח">ח</span>
להכעסני במעשי ידיכם לקטר לאלהים אחרים בארץ מצרים אשר אתם באים לגור שם למען הכרית לכם ולמען היותכם לקללה ולחרפה בכל גויי הארץ:<p dir="rtl">
<span dir="rtl" class="inlineHeader" id="b13_Jeremiah, פרק מד, ט">ט</span>
השכחתם את רעות אבותיכם ואת רעות מלכי יהודה ואת רעות נשיו ואת רעתכם ואת רעת נשיכם אשר עשו בארץ יהודה ובחצות ירושלם:<p dir="rtl">
<span dir="rtl" class="inlineHeader" id="b13_Jeremiah, פרק מד, י">י</span>
לא דכאו עד היום הזה ולא יראו ולא הלכו בתורתי ובחקתי אשר נתתי לפניכם ולפני אבותיכם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מד, יא">יא</span>
לכן כה אמר יהוה צבאות אלהי ישראל הנני שם פני בכם לרעה ולהכרית את כל יהודה:<p dir="rtl">
<span dir="rtl" class="inlineHeader" id="b13_Jeremiah, פרק מד, יב">יב</span>
ולקחתי את שארית יהודה אשר שמו פניהם לבוא ארץ מצרים לגור שם ותמו כל בארץ מצרים יפלו בחרב ברעב יתמו מקטן ועד גדול בחרב וברעב ימתו והיו לאלה לשמה ולקללה ולחרפה:<p dir="rtl">
<span dir="rtl" class="inlineHeader" id="b13_Jeremiah, פרק מד, יג">יג</span>
ופקדתי על היושבים בארץ מצרים כאשר פקדתי על ירושלם בחרב ברעב ובדבר:<p dir="rtl">
<span dir="rtl" class="inlineHeader" id="b13_Jeremiah, פרק מד, יד">יד</span>
ולא יהיה פליט ושריד לשארית יהודה הבאים לגור שם בארץ מצרים ולשוב ארץ יהודה אשר המה מנשאים את נפשם לשוב לשבת שם כי לא ישובו כי אם פלטים: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מד, טו">טו</span>
ויענו את ירמיהו כל האנשים הידעים כי מקטרות נשיהם לאלהים אחרים וכל הנשים העמדות קהל גדול וכל העם הישבים בארץ מצרים בפתרוס לאמר:<p dir="rtl">
<span dir="rtl" class="inlineHeader" id="b13_Jeremiah, פרק מד, טז">טז</span>
הדבר אשר דברת אלינו בשם יהוה איננו שמעים אליך:<p dir="rtl">
<span dir="rtl" class="inlineHeader" id="b13_Jeremiah, פרק מד, יז">יז</span>
כי עשה נעשה את כל הדבר אשר יצא מפינו לקטר למלכת השמים והסיך לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע לחם ונהיה טובים ורעה לא ראינו:<p dir="rtl">
<span dir="rtl" class="inlineHeader" id="b13_Jeremiah, פרק מד, יח">יח</span>
ומן אז חדלנו לקטר למלכת השמים והסך לה נסכים חסרנו כל ובחרב וברעב תמנו:<p dir="rtl">
<span dir="rtl" class="inlineHeader" id="b13_Jeremiah, פרק מד, יט">יט</span>
וכי אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מד, כ">כ</span>
ויאמר ירמיהו אל כל העם על הגברים ועל הנשים ועל כל העם הענים אתו דבר לאמר:<p dir="rtl">
<span dir="rtl" class="inlineHeader" id="b13_Jeremiah, פרק מד, כא">כא</span>
הלוא את הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ אתם זכר יהוה ותעלה על לבו:<p dir="rtl">
<span dir="rtl" class="inlineHeader" id="b13_Jeremiah, פרק מד, כב">כב</span>
ולא יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב כהיום הזה:<p dir="rtl">
<span dir="rtl" class="inlineHeader" id="b13_Jeremiah, פרק מד, כג">כג</span>
מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על כן קראת אתכם הרעה הזאת כיום הזה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מד, כד">כד</span>
ויאמר ירמיהו אל כל העם ואל כל הנשים שמעו דבר יהוה כל יהודה אשר בארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק מד, כה">כה</span>
כה אמר יהוה צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את נדרינו אשר נדרנו לקטר למלכת השמים ולהסך לה נסכים הקים תקימנה את נדריכם ועשה תעשינה את נדריכם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מד, כו">כו</span>
לכן שמעו דבר יהוה כל יהודה הישבים בארץ מצרים הנני נשבעתי בשמי הגדול אמר יהוה אם יהיה עוד שמי נקרא בפי כל איש יהודה אמר חי אדני יהוה בכל ארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק מד, כז">כז</span>
הנני שקד עליהם לרעה ולא לטובה ותמו כל איש יהודה אשר בארץ מצרים בחרב וברעב עד כלותם:<p dir="rtl">
<span dir="rtl" class="inlineHeader" id="b13_Jeremiah, פרק מד, כח">כח</span>
ופליטי חרב ישבון מן ארץ מצרים ארץ יהודה מתי מספר וידעו כל שארית יהודה הבאים לארץ מצרים לגור שם דבר מי יקום ממני ומהם:<p dir="rtl">
<span dir="rtl" class="inlineHeader" id="b13_Jeremiah, פרק מד, כט">כט</span>
וזאת לכם האות נאם יהוה כי פקד אני עליכם במקום הזה למען תדעו כי קום יקומו דברי עליכם לרעה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מד, ל">ל</span>
כה אמר יהוה הנני נתן את פרעה חפרע מלך מצרים ביד איביו וביד מבקשי נפשו כאשר נתתי את צדקיהו מלך יהודה ביד נבוכדראצר מלך בבל איבו ומבקש נפשו: <B>(ס)</B><p dir="rtl">
<h3 dir="rtl" id="b13_Jeremiah, פרק מה">פרק-מה</h3><p dir="rtl">
<span dir="rtl" class="inlineHeader" id="b13_Jeremiah, פרק מה, א">א</span>
הדבר אשר דבר ירמיהו הנביא אל ברוך בן נריה בכתבו את הדברים האלה על ספר מפי ירמיהו בשנה הרבעית ליהויקים בן יאשיהו מלך יהודה לאמר:<p dir="rtl">
<span dir="rtl" class="inlineHeader" id="b13_Jeremiah, פרק מה, ב">ב</span>
כה אמר יהוה אלהי ישראל עליך ברוך:<p dir="rtl">
<span dir="rtl" class="inlineHeader" id="b13_Jeremiah, פרק מה, ג">ג</span>
אמרת אוי נא לי כי יסף יהוה יגון על מכאבי יגעתי באנחתי ומנוחה לא מצאתי:<p dir="rtl">
<span dir="rtl" class="inlineHeader" id="b13_Jeremiah, פרק מה, ד">ד</span>
כה תאמר אליו כה אמר יהוה הנה אשר בניתי אני הרס ואת אשר נטעתי אני נתש ואת כל הארץ היא:<p dir="rtl">
<span dir="rtl" class="inlineHeader" id="b13_Jeremiah, פרק מה, ה">ה</span>
ואתה תבקש לך גדלות אל תבקש כי הנני מביא רעה על כל בשר נאם יהוה ונתתי לך את נפשך לשלל על כל המקמות אשר תלך שם: <B>(פ)</B><p dir="rtl">
<h3 dir="rtl" id="b13_Jeremiah, פרק מו">פרק-מו</h3><p dir="rtl">
<span dir="rtl" class="inlineHeader" id="b13_Jeremiah, פרק מו, א">א</span>
אשר היה דבר יהוה אל ירמיהו הנביא על הגוים:<p dir="rtl">
<span dir="rtl" class="inlineHeader" id="b13_Jeremiah, פרק מו, ב">ב</span>
למצרים על חיל פרעה נכו מלך מצרים אשר היה על נהר פרת בכרכמש אשר הכה נבוכדראצר מלך בבל בשנת הרביעית ליהויקים בן יאשיהו מלך יהודה:<p dir="rtl">
<span dir="rtl" class="inlineHeader" id="b13_Jeremiah, פרק מו, ג">ג</span>
ערכו מגן וצנה וגשו למלחמה:<p dir="rtl">
<span dir="rtl" class="inlineHeader" id="b13_Jeremiah, פרק מו, ד">ד</span>
אסרו הסוסים ועלו הפרשים והתיצבו בכובעים מרקו הרמחים לבשו הסרינת:<p dir="rtl">
<span dir="rtl" class="inlineHeader" id="b13_Jeremiah, פרק מו, ה">ה</span>
מדוע ראיתי המה חתים נסגים אחור וגבוריהם יכתו ומנוס נסו ולא הפנו מגור מסביב נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מו, ו">ו</span>
אל ינוס הקל ואל ימלט הגבור צפונה על יד נהר פרת כשלו ונפלו:<p dir="rtl">
<span dir="rtl" class="inlineHeader" id="b13_Jeremiah, פרק מו, ז">ז</span>
מי זה כיאר יעלה כנהרות יתגעשו מימיו:<p dir="rtl">
<span dir="rtl" class="inlineHeader" id="b13_Jeremiah, פרק מו, ח">ח</span>
מצרים כיאר יעלה וכנהרות יתגעשו מים ויאמר אעלה אכסה ארץ אבידה עיר וישבי בה:<p dir="rtl">
<span dir="rtl" class="inlineHeader" id="b13_Jeremiah, פרק מו, ט">ט</span>
עלו הסוסים והתהללו הרכב ויצאו הגבורים כוש ופוט תפשי מגן ולודים תפשי דרכי קשת:<p dir="rtl">
<span dir="rtl" class="inlineHeader" id="b13_Jeremiah, פרק מו, י">י</span>
והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם כי זבח לאדני יהוה צבאות בארץ צפון אל נהר פרת:<p dir="rtl">
<span dir="rtl" class="inlineHeader" id="b13_Jeremiah, פרק מו, יא">יא</span>
עלי גלעד וקחי צרי בתולת בת מצרים לשוא הרביתי רפאות תעלה אין לך:<p dir="rtl">
<span dir="rtl" class="inlineHeader" id="b13_Jeremiah, פרק מו, יב">יב</span>
שמעו גוים קלונך וצוחתך מלאה הארץ כי גבור בגבור כשלו יחדיו נפלו שניהם: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מו, יג">יג</span>
הדבר אשר דבר יהוה אל ירמיהו הנביא לבוא נבוכדראצר מלך בבל להכות את ארץ מצרים:<p dir="rtl">
<span dir="rtl" class="inlineHeader" id="b13_Jeremiah, פרק מו, יד">יד</span>
הגידו במצרים והשמיעו במגדול והשמיעו בנף ובתחפנחס אמרו התיצב והכן לך כי אכלה חרב סביביך:<p dir="rtl">
<span dir="rtl" class="inlineHeader" id="b13_Jeremiah, פרק מו, טו">טו</span>
מדוע נסחף אביריך לא עמד כי יהוה הדפו:<p dir="rtl">
<span dir="rtl" class="inlineHeader" id="b13_Jeremiah, פרק מו, טז">טז</span>
הרבה כושל גם נפל איש אל רעהו ויאמרו קומה ונשבה אל עמנו ואל ארץ מולדתנו מפני חרב היונה:<p dir="rtl">
<span dir="rtl" class="inlineHeader" id="b13_Jeremiah, פרק מו, יז">יז</span>
קראו שם פרעה מלך מצרים שאון העביר המועד:<p dir="rtl">
<span dir="rtl" class="inlineHeader" id="b13_Jeremiah, פרק מו, יח">יח</span>
חי אני נאם המלך יהוה צבאות שמו כי כתבור בהרים וככרמל בים יבוא:<p dir="rtl">
<span dir="rtl" class="inlineHeader" id="b13_Jeremiah, פרק מו, יט">יט</span>
כלי גולה עשי לך יושבת בת מצרים כי נף לשמה תהיה ונצתה מאין יושב: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מו, כ">כ</span>
עגלה יפה פיה מצרים קרץ מצפון בא בא:<p dir="rtl">
<span dir="rtl" class="inlineHeader" id="b13_Jeremiah, פרק מו, כא">כא</span>
גם שכריה בקרבה כעגלי מרבק כי גם המה הפנו נסו יחדיו לא עמדו כי יום אידם בא עליהם עת פקדתם:<p dir="rtl">
<span dir="rtl" class="inlineHeader" id="b13_Jeremiah, פרק מו, כב">כב</span>
קולה כנחש ילך כי בחיל ילכו ובקרדמות באו לה כחטבי עצים:<p dir="rtl">
<span dir="rtl" class="inlineHeader" id="b13_Jeremiah, פרק מו, כג">כג</span>
כרתו יערה נאם יהוה כי לא יחקר כי רבו מארבה ואין להם מספר:<p dir="rtl">
<span dir="rtl" class="inlineHeader" id="b13_Jeremiah, פרק מו, כד">כד</span>
הבישה בת מצרים נתנה ביד עם צפון:<p dir="rtl">
<span dir="rtl" class="inlineHeader" id="b13_Jeremiah, פרק מו, כה">כה</span>
אמר יהוה צבאות אלהי ישראל הנני פוקד אל אמון מנא ועל פרעה ועל מצרים ועל אלהיה ועל מלכיה ועל פרעה ועל הבטחים בו:<p dir="rtl">
<span dir="rtl" class="inlineHeader" id="b13_Jeremiah, פרק מו, כו">כו</span>
ונתתים ביד מבקשי נפשם וביד נבוכדראצר מלך בבל וביד עבדיו ואחרי כן תשכן כימי קדם נאם יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מו, כז">כז</span>
ואתה אל תירא עבדי יעקב ואל תחת ישראל כי הנני מושעך מרחוק ואת זרעך מארץ שבים ושב יעקוב ושקט ושאנן ואין מחריד:<p dir="rtl">
<span dir="rtl" class="inlineHeader" id="b13_Jeremiah, פרק מו, כח">כח</span>
אתה אל תירא עבדי יעקב נאם יהוה כי אתך אני כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך: <B>(פ)</B><p dir="rtl">
<h3 dir="rtl" id="b13_Jeremiah, פרק מז">פרק-מז</h3><p dir="rtl">
<span dir="rtl" class="inlineHeader" id="b13_Jeremiah, פרק מז, א">א</span>
אשר היה דבר יהוה אל ירמיהו הנביא אל פלשתים בטרם יכה פרעה את עזה:<p dir="rtl">
<span dir="rtl" class="inlineHeader" id="b13_Jeremiah, פרק מז, ב">ב</span>
כה אמר יהוה הנה מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ:<p dir="rtl">
<span dir="rtl" class="inlineHeader" id="b13_Jeremiah, פרק מז, ג">ג</span>
מקול שעטת פרסות אביריו מרעש לרכבו המון גלגליו לא הפנו אבות אל בנים מרפיון ידים:<p dir="rtl">
<span dir="rtl" class="inlineHeader" id="b13_Jeremiah, פרק מז, ד">ד</span>
על היום הבא לשדוד את כל פלשתים להכרית לצר ולצידון כל שריד עזר כי שדד יהוה את פלשתים שארית אי כפתור:<p dir="rtl">
<span dir="rtl" class="inlineHeader" id="b13_Jeremiah, פרק מז, ה">ה</span>
באה קרחה אל עזה נדמתה אשקלון שארית עמקם עד מתי תתגודדי:<p dir="rtl">
<span dir="rtl" class="inlineHeader" id="b13_Jeremiah, פרק מז, ו">ו</span>
הוי חרב ליהוה עד אנה לא תשקטי האספי אל תערך הרגעי ודמי:<p dir="rtl">
<span dir="rtl" class="inlineHeader" id="b13_Jeremiah, פרק מז, ז">ז</span>
איך תשקטי ויהוה צוה לה אל אשקלון ואל חוף הים שם יעדה: <B>(פ)</B><p dir="rtl">
<h3 dir="rtl" id="b13_Jeremiah, פרק מח">פרק-מח</h3><p dir="rtl">
<span dir="rtl" class="inlineHeader" id="b13_Jeremiah, פרק מח, א">א</span>
למואב כה אמר יהוה צבאות אלהי ישראל הוי אל נבו כי שדדה הבישה נלכדה קריתים הבישה המשגב וחתה:<p dir="rtl">
<span dir="rtl" class="inlineHeader" id="b13_Jeremiah, פרק מח, ב">ב</span>
אין עוד תהלת מואב בחשבון חשבו עליה רעה לכו ונכריתנה מגוי גם מדמן תדמי אחריך תלך חרב:<p dir="rtl">
<span dir="rtl" class="inlineHeader" id="b13_Jeremiah, פרק מח, ג">ג</span>
קול צעקה מחרונים שד ושבר גדול:<p dir="rtl">
<span dir="rtl" class="inlineHeader" id="b13_Jeremiah, פרק מח, ד">ד</span>
נשברה מואב השמיעו זעקה צעוריה<p dir="rtl">
<span dir="rtl" class="inlineHeader" id="b13_Jeremiah, פרק מח, ה">ה</span>
כי מעלה הלחות בבכי יעלה בכי כי במורד חורנים צרי צעקת שבר שמעו:<p dir="rtl">
<span dir="rtl" class="inlineHeader" id="b13_Jeremiah, פרק מח, ו">ו</span>
נסו מלטו נפשכם ותהיינה כערוער במדבר:<p dir="rtl">
<span dir="rtl" class="inlineHeader" id="b13_Jeremiah, פרק מח, ז">ז</span>
כי יען בטחך במעשיך ובאוצרותיך גם את תלכדי ויצא כמיש בגולה כהניו ושריו יחד<p dir="rtl">
<span dir="rtl" class="inlineHeader" id="b13_Jeremiah, פרק מח, ח">ח</span>
ויבא שדד אל כל עיר ועיר לא תמלט ואבד העמק ונשמד המישר אשר אמר יהוה:<p dir="rtl">
<span dir="rtl" class="inlineHeader" id="b13_Jeremiah, פרק מח, ט">ט</span>
תנו ציץ למואב כי נצא תצא ועריה לשמה תהיינה מאין יושב בהן:<p dir="rtl">
<span dir="rtl" class="inlineHeader" id="b13_Jeremiah, פרק מח, י">י</span>
ארור עשה מלאכת יהוה רמיה וארור מנע חרבו מדם:<p dir="rtl">
<span dir="rtl" class="inlineHeader" id="b13_Jeremiah, פרק מח, יא">יא</span>
שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מח, יב">יב</span>
לכן הנה ימים באים נאם יהוה ושלחתי לו צעים וצעהו וכליו יריקו ונבליהם ינפצו:<p dir="rtl">
<span dir="rtl" class="inlineHeader" id="b13_Jeremiah, פרק מח, יג">יג</span>
ובש מואב מכמוש כאשר בשו בית ישראל מבית אל מבטחם:<p dir="rtl">
<span dir="rtl" class="inlineHeader" id="b13_Jeremiah, פרק מח, יד">יד</span>
איך תאמרו גבורים אנחנו ואנשי חיל למלחמה:<p dir="rtl">
<span dir="rtl" class="inlineHeader" id="b13_Jeremiah, פרק מח, טו">טו</span>
שדד מואב ועריה עלה ומבחר בחוריו ירדו לטבח נאם המלך יהוה צבאות שמו:<p dir="rtl">
<span dir="rtl" class="inlineHeader" id="b13_Jeremiah, פרק מח, טז">טז</span>
קרוב איד מואב לבוא ורעתו מהרה מאד:<p dir="rtl">
<span dir="rtl" class="inlineHeader" id="b13_Jeremiah, פרק מח, יז">יז</span>
נדו לו כל סביביו וכל ידעי שמו אמרו איכה נשבר מטה עז מקל תפארה:<p dir="rtl">
<span dir="rtl" class="inlineHeader" id="b13_Jeremiah, פרק מח, יח">יח</span>
רדי מכבוד ישבי בצמא ישבת בת דיבון כי שדד מואב עלה בך שחת מבצריך:<p dir="rtl">
<span dir="rtl" class="inlineHeader" id="b13_Jeremiah, פרק מח, יט">יט</span>
אל דרך עמדי וצפי יושבת ערוער שאלי נס ונמלטה אמרי מה נהיתה:<p dir="rtl">
<span dir="rtl" class="inlineHeader" id="b13_Jeremiah, פרק מח, כ">כ</span>
הביש מואב כי חתה הילילי וזעקי הגידו בארנון כי שדד מואב:<p dir="rtl">
<span dir="rtl" class="inlineHeader" id="b13_Jeremiah, פרק מח, כא">כא</span>
ומשפט בא אל ארץ המישר אל חלון ואל יהצה ועל מופעת<p dir="rtl">
<span dir="rtl" class="inlineHeader" id="b13_Jeremiah, פרק מח, כב">כב</span>
ועל דיבון ועל נבו ועל בית דבלתים:<p dir="rtl">
<span dir="rtl" class="inlineHeader" id="b13_Jeremiah, פרק מח, כג">כג</span>
ועל קריתים ועל בית גמול ועל בית מעון:<p dir="rtl">
<span dir="rtl" class="inlineHeader" id="b13_Jeremiah, פרק מח, כד">כד</span>
ועל קריות ועל בצרה ועל כל ערי ארץ מואב הרחקות והקרבות:<p dir="rtl">
<span dir="rtl" class="inlineHeader" id="b13_Jeremiah, פרק מח, כה">כה</span>
נגדעה קרן מואב וזרעו נשברה נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מח, כו">כו</span>
השכירהו כי על יהוה הגדיל וספק מואב בקיאו והיה לשחק גם הוא:<p dir="rtl">
<span dir="rtl" class="inlineHeader" id="b13_Jeremiah, פרק מח, כז">כז</span>
ואם לוא השחק היה לך ישראל אם בגנבים נמצאה כי מדי דבריך בו תתנודד:<p dir="rtl">
<span dir="rtl" class="inlineHeader" id="b13_Jeremiah, פרק מח, כח">כח</span>
עזבו ערים ושכנו בסלע ישבי מואב והיו כיונה תקנן בעברי פי פחת:<p dir="rtl">
<span dir="rtl" class="inlineHeader" id="b13_Jeremiah, פרק מח, כט">כט</span>
שמענו גאון מואב גאה מאד גבהו וגאונו וגאותו ורם לבו:<p dir="rtl">
<span dir="rtl" class="inlineHeader" id="b13_Jeremiah, פרק מח, ל">ל</span>
אני ידעתי נאם יהוה עברתו ולא כן בדיו לא כן עשו:<p dir="rtl">
<span dir="rtl" class="inlineHeader" id="b13_Jeremiah, פרק מח, לא">לא</span>
על כן על מואב איליל ולמואב כלה אזעק אל אנשי קיר חרש יהגה:<p dir="rtl">
<span dir="rtl" class="inlineHeader" id="b13_Jeremiah, פרק מח, לב">לב</span>
מבכי יעזר אבכה לך הגפן שבמה נטישתיך עברו ים עד ים יעזר נגעו על קיצך ועל בצירך שדד נפל:<p dir="rtl">
<span dir="rtl" class="inlineHeader" id="b13_Jeremiah, פרק מח, לג">לג</span>
ונאספה שמחה וגיל מכרמל ומארץ מואב ויין מיקבים השבתי לא ידרך הידד הידד לא הידד:<p dir="rtl">
<span dir="rtl" class="inlineHeader" id="b13_Jeremiah, פרק מח, לד">לד</span>
מזעקת חשבון עד אלעלה עד יהץ נתנו קולם מצער עד חרנים עגלת שלשיה כי גם מי נמרים למשמות יהיו:<p dir="rtl">
<span dir="rtl" class="inlineHeader" id="b13_Jeremiah, פרק מח, לה">לה</span>
והשבתי למואב נאם יהוה מעלה במה ומקטיר לאלהיו:<p dir="rtl">
<span dir="rtl" class="inlineHeader" id="b13_Jeremiah, פרק מח, לו">לו</span>
על כן לבי למואב כחללים יהמה ולבי אל אנשי קיר חרש כחלילים יהמה על כן יתרת עשה אבדו:<p dir="rtl">
<span dir="rtl" class="inlineHeader" id="b13_Jeremiah, פרק מח, לז">לז</span>
כי כל ראש קרחה וכל זקן גרעה על כל ידים גדדת ועל מתנים שק:<p dir="rtl">
<span dir="rtl" class="inlineHeader" id="b13_Jeremiah, פרק מח, לח">לח</span>
על כל גגות מואב וברחבתיה כלה מספד כי שברתי את מואב ככלי אין חפץ בו נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מח, לט">לט</span>
איך חתה הילילו איך הפנה ערף מואב בוש והיה מואב לשחק ולמחתה לכל סביביו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מח, מ">מ</span>
כי כה אמר יהוה הנה כנשר ידאה ופרש כנפיו אל מואב:<p dir="rtl">
<span dir="rtl" class="inlineHeader" id="b13_Jeremiah, פרק מח, מא">מא</span>
נלכדה הקריות והמצדות נתפשה והיה לב גבורי מואב ביום ההוא כלב אשה מצרה:<p dir="rtl">
<span dir="rtl" class="inlineHeader" id="b13_Jeremiah, פרק מח, מב">מב</span>
ונשמד מואב מעם כי על יהוה הגדיל:<p dir="rtl">
<span dir="rtl" class="inlineHeader" id="b13_Jeremiah, פרק מח, מג">מג</span>
פחד ופחת ופח עליך יושב מואב נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מח, מד">מד</span>
הניס מפני הפחד יפל אל הפחת והעלה מן הפחת ילכד בפח כי אביא אליה אל מואב שנת פקדתם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מח, מה">מה</span>
בצל חשבון עמדו מכח נסים כי אש יצא מחשבון ולהבה מבין סיחון ותאכל פאת מואב וקדקד בני שאון:<p dir="rtl">
<span dir="rtl" class="inlineHeader" id="b13_Jeremiah, פרק מח, מו">מו</span>
אוי לך מואב אבד עם כמוש כי לקחו בניך בשבי ובנתיך בשביה:<p dir="rtl">
<span dir="rtl" class="inlineHeader" id="b13_Jeremiah, פרק מח, מז">מז</span>
ושבתי שבות מואב באחרית הימים נאם יהוה עד הנה משפט מואב: <B>(ס)</B><p dir="rtl">
<h3 dir="rtl" id="b13_Jeremiah, פרק מט">פרק-מט</h3><p dir="rtl">
<span dir="rtl" class="inlineHeader" id="b13_Jeremiah, פרק מט, א">א</span>
לבני עמון כה אמר יהוה הבנים אין לישראל אם יורש אין לו מדוע ירש מלכם את גד ועמו בעריו ישב:<p dir="rtl">
<span dir="rtl" class="inlineHeader" id="b13_Jeremiah, פרק מט, ב">ב</span>
לכן הנה ימים באים נאם יהוה והשמעתי אל רבת בני עמון תרועת מלחמה והיתה לתל שממה ובנתיה באש תצתנה וירש ישראל את ירשיו אמר יהוה:<p dir="rtl">
<span dir="rtl" class="inlineHeader" id="b13_Jeremiah, פרק מט, ג">ג</span>
הילילי חשבון כי שדדה עי צעקנה בנות רבה חגרנה שקים ספדנה והתשוטטנה בגדרות כי מלכם בגולה ילך כהניו ושריו יחדיו:<p dir="rtl">
<span dir="rtl" class="inlineHeader" id="b13_Jeremiah, פרק מט, ד">ד</span>
מה תתהללי בעמקים זב עמקך הבת השובבה הבטחה באצרתיה מי יבוא אלי:<p dir="rtl">
<span dir="rtl" class="inlineHeader" id="b13_Jeremiah, פרק מט, ה">ה</span>
הנני מביא עליך פחד נאם אדני יהוה צבאות מכל סביביך ונדחתם איש לפניו ואין מקבץ לנדד:<p dir="rtl">
<span dir="rtl" class="inlineHeader" id="b13_Jeremiah, פרק מט, ו">ו</span>
ואחרי כן אשיב את שבות בני עמון נאם יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מט, ז">ז</span>
לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם:<p dir="rtl">
<span dir="rtl" class="inlineHeader" id="b13_Jeremiah, פרק מט, ח">ח</span>
נסו הפנו העמיקו לשבת ישבי דדן כי איד עשו הבאתי עליו עת פקדתיו:<p dir="rtl">
<span dir="rtl" class="inlineHeader" id="b13_Jeremiah, פרק מט, ט">ט</span>
אם בצרים באו לך לא ישארו עוללות אם גנבים בלילה השחיתו דים:<p dir="rtl">
<span dir="rtl" class="inlineHeader" id="b13_Jeremiah, פרק מט, י">י</span>
כי אני חשפתי את עשו גליתי את מסתריו ונחבה לא יוכל שדד זרעו ואחיו ושכניו ואיננו:<p dir="rtl">
<span dir="rtl" class="inlineHeader" id="b13_Jeremiah, פרק מט, יא">יא</span>
עזבה יתמיך אני אחיה ואלמנתיך עלי תבטחו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מט, יב">יב</span>
כי כה אמר יהוה הנה אשר אין משפטם לשתות הכוס שתו ישתו ואתה הוא נקה תנקה לא תנקה כי שתה תשתה:<p dir="rtl">
<span dir="rtl" class="inlineHeader" id="b13_Jeremiah, פרק מט, יג">יג</span>
כי בי נשבעתי נאם יהוה כי לשמה לחרפה לחרב ולקללה תהיה בצרה וכל עריה תהיינה לחרבות עולם:<p dir="rtl">
<span dir="rtl" class="inlineHeader" id="b13_Jeremiah, פרק מט, יד">יד</span>
שמועה שמעתי מאת יהוה וציר בגוים שלוח התקבצו ובאו עליה וקומו למלחמה:<p dir="rtl">
<span dir="rtl" class="inlineHeader" id="b13_Jeremiah, פרק מט, טו">טו</span>
כי הנה קטן נתתיך בגוים בזוי באדם:<p dir="rtl">
<span dir="rtl" class="inlineHeader" id="b13_Jeremiah, פרק מט, טז">טז</span>
תפלצתך השיא אתך זדון לבך שכני בחגוי הסלע תפשי מרום גבעה כי תגביה כנשר קנך משם אורידך נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מט, יז">יז</span>
והיתה אדום לשמה כל עבר עליה ישם וישרק על כל מכותה:<p dir="rtl">
<span dir="rtl" class="inlineHeader" id="b13_Jeremiah, פרק מט, יח">יח</span>
כמהפכת סדם ועמרה ושכניה אמר יהוה לא ישב שם איש ולא יגור בה בן אדם:<p dir="rtl">
<span dir="rtl" class="inlineHeader" id="b13_Jeremiah, פרק מט, יט">יט</span>
הנה כאריה יעלה מגאון הירדן אל נוה איתן כי ארגיעה אריצנו מעליה ומי בחור אליה אפקד כי מי כמוני ומי יעידני ומי זה רעה אשר יעמד לפני: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מט, כ">כ</span>
לכן שמעו עצת יהוה אשר יעץ אל אדום ומחשבותיו אשר חשב אל ישבי תימן אם לא יסחבום צעירי הצאן אם לא ישים עליהם נוהם:<p dir="rtl">
<span dir="rtl" class="inlineHeader" id="b13_Jeremiah, פרק מט, כא">כא</span>
מקול נפלם רעשה הארץ צעקה בים סוף נשמע קולה:<p dir="rtl">
<span dir="rtl" class="inlineHeader" id="b13_Jeremiah, פרק מט, כב">כב</span>
הנה כנשר יעלה וידאה ויפרש כנפיו על בצרה והיה לב גבורי אדום ביום ההוא כלב אשה מצרה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מט, כג">כג</span>
לדמשק בושה חמת וארפד כי שמעה רעה שמעו נמגו בים דאגה השקט לא יוכל:<p dir="rtl">
<span dir="rtl" class="inlineHeader" id="b13_Jeremiah, פרק מט, כד">כד</span>
רפתה דמשק הפנתה לנוס ורטט החזיקה צרה וחבלים אחזתה כיולדה:<p dir="rtl">
<span dir="rtl" class="inlineHeader" id="b13_Jeremiah, פרק מט, כה">כה</span>
איך לא עזבה עיר תהלה קרית משושי:<p dir="rtl">
<span dir="rtl" class="inlineHeader" id="b13_Jeremiah, פרק מט, כו">כו</span>
לכן יפלו בחוריה ברחבתיה וכל אנשי המלחמה ידמו ביום ההוא נאם יהוה צבאות:<p dir="rtl">
<span dir="rtl" class="inlineHeader" id="b13_Jeremiah, פרק מט, כז">כז</span>
והצתי אש בחומת דמשק ואכלה ארמנות בן הדד: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק מט, כח">כח</span>
לקדר ולממלכות חצור אשר הכה נבוכדראצור מלך בבל כה אמר יהוה קומו עלו אל קדר ושדדו את בני קדם:<p dir="rtl">
<span dir="rtl" class="inlineHeader" id="b13_Jeremiah, פרק מט, כט">כט</span>
אהליהם וצאנם יקחו יריעותיהם וכל כליהם וגמליהם ישאו להם וקראו עליהם מגור מסביב:<p dir="rtl">
<span dir="rtl" class="inlineHeader" id="b13_Jeremiah, פרק מט, ל">ל</span>
נסו נדו מאד העמיקו לשבת ישבי חצור נאם יהוה כי יעץ עליכם נבוכדראצר מלך בבל עצה וחשב עליהם מחשבה:<p dir="rtl">
<span dir="rtl" class="inlineHeader" id="b13_Jeremiah, פרק מט, לא">לא</span>
קומו עלו אל גוי שליו יושב לבטח נאם יהוה לא דלתים ולא בריח לו בדד ישכנו:<p dir="rtl">
<span dir="rtl" class="inlineHeader" id="b13_Jeremiah, פרק מט, לב">לב</span>
והיו גמליהם לבז והמון מקניהם לשלל וזרתים לכל רוח קצוצי פאה ומכל עבריו אביא את אידם נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מט, לג">לג</span>
והיתה חצור למעון תנים שממה עד עולם לא ישב שם איש ולא יגור בה בן אדם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק מט, לד">לד</span>
אשר היה דבר יהוה אל ירמיהו הנביא אל עילם בראשית מלכות צדקיה מלך יהודה לאמר:<p dir="rtl">
<span dir="rtl" class="inlineHeader" id="b13_Jeremiah, פרק מט, לה">לה</span>
כה אמר יהוה צבאות הנני שבר את קשת עילם ראשית גבורתם:<p dir="rtl">
<span dir="rtl" class="inlineHeader" id="b13_Jeremiah, פרק מט, לו">לו</span>
והבאתי אל עילם ארבע רוחות מארבע קצות השמים וזרתים לכל הרחות האלה ולא יהיה הגוי אשר לא יבוא שם נדחי עולם<p dir="rtl">
<span dir="rtl" class="inlineHeader" id="b13_Jeremiah, פרק מט, לז">לז</span>
והחתתי את עילם לפני איביהם ולפני מבקשי נפשם והבאתי עליהם רעה את חרון אפי נאם יהוה ושלחתי אחריהם את החרב עד כלותי אותם:<p dir="rtl">
<span dir="rtl" class="inlineHeader" id="b13_Jeremiah, פרק מט, לח">לח</span>
ושמתי כסאי בעילם והאבדתי משם מלך ושרים נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק מט, לט">לט</span>
והיה באחרית הימים אשוב את שבית עילם נאם יהוה: <B>(פ)</B><p dir="rtl">
<h3 dir="rtl" id="b13_Jeremiah, פרק נ">פרק-נ</h3><p dir="rtl">
<span dir="rtl" class="inlineHeader" id="b13_Jeremiah, פרק נ, א">א</span>
הדבר אשר דבר יהוה אל בבל אל ארץ כשדים ביד ירמיהו הנביא:<p dir="rtl">
<span dir="rtl" class="inlineHeader" id="b13_Jeremiah, פרק נ, ב">ב</span>
הגידו בגוים והשמיעו ושאו נס השמיעו אל תכחדו אמרו נלכדה בבל הביש בל חת מרדך הבישו עצביה חתו גלוליה:<p dir="rtl">
<span dir="rtl" class="inlineHeader" id="b13_Jeremiah, פרק נ, ג">ג</span>
כי עלה עליה גוי מצפון הוא ישית את ארצה לשמה ולא יהיה יושב בה מאדם ועד בהמה נדו הלכו:<p dir="rtl">
<span dir="rtl" class="inlineHeader" id="b13_Jeremiah, פרק נ, ד">ד</span>
בימים ההמה ובעת ההיא נאם יהוה יבאו בני ישראל המה ובני יהודה יחדו הלוך ובכו ילכו ואת יהוה אלהיהם יבקשו:<p dir="rtl">
<span dir="rtl" class="inlineHeader" id="b13_Jeremiah, פרק נ, ה">ה</span>
ציון ישאלו דרך הנה פניהם באו ונלוו אל יהוה ברית עולם לא תשכח:<p dir="rtl">
<span dir="rtl" class="inlineHeader" id="b13_Jeremiah, פרק נ, ו">ו</span>
צאן אבדות היה עמי רעיהם התעום הרים שובבים מהר אל גבעה הלכו שכחו רבצם:<p dir="rtl">
<span dir="rtl" class="inlineHeader" id="b13_Jeremiah, פרק נ, ז">ז</span>
כל מוצאיהם אכלום וצריהם אמרו לא נאשם תחת אשר חטאו ליהוה נוה צדק ומקוה אבותיהם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, ח">ח</span>
נדו מתוך בבל ומארץ כשדים יצאו והיו כעתודים לפני צאן:<p dir="rtl">
<span dir="rtl" class="inlineHeader" id="b13_Jeremiah, פרק נ, ט">ט</span>
כי הנה אנכי מעיר ומעלה על בבל קהל גוים גדלים מארץ צפון וערכו לה משם תלכד חציו כגבור משכיל לא ישוב ריקם:<p dir="rtl">
<span dir="rtl" class="inlineHeader" id="b13_Jeremiah, פרק נ, י">י</span>
והיתה כשדים לשלל כל שלליה ישבעו נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק נ, יא">יא</span>
כי תשמחי כי תעלזי שסי נחלתי כי תפושי כעגלה דשה ותצהלי כאברים:<p dir="rtl">
<span dir="rtl" class="inlineHeader" id="b13_Jeremiah, פרק נ, יב">יב</span>
בושה אמכם מאד חפרה יולדתכם הנה אחרית גוים מדבר ציה וערבה:<p dir="rtl">
<span dir="rtl" class="inlineHeader" id="b13_Jeremiah, פרק נ, יג">יג</span>
מקצף יהוה לא תשב והיתה שממה כלה כל עבר על בבל ישם וישרק על כל מכותיה:<p dir="rtl">
<span dir="rtl" class="inlineHeader" id="b13_Jeremiah, פרק נ, יד">יד</span>
ערכו על בבל סביב כל דרכי קשת ידו אליה אל תחמלו אל חץ כי ליהוה חטאה:<p dir="rtl">
<span dir="rtl" class="inlineHeader" id="b13_Jeremiah, פרק נ, טו">טו</span>
הריעו עליה סביב נתנה ידה נפלו אשויתיה נהרסו חומותיה כי נקמת יהוה היא הנקמו בה כאשר עשתה עשו לה:<p dir="rtl">
<span dir="rtl" class="inlineHeader" id="b13_Jeremiah, פרק נ, טז">טז</span>
כרתו זורע מבבל ותפש מגל בעת קציר מפני חרב היונה איש אל עמו יפנו ואיש לארצו ינסו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, יז">יז</span>
שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, יח">יח</span>
לכן כה אמר יהוה צבאות אלהי ישראל הנני פקד אל מלך בבל ואל ארצו כאשר פקדתי אל מלך אשור:<p dir="rtl">
<span dir="rtl" class="inlineHeader" id="b13_Jeremiah, פרק נ, יט">יט</span>
ושבבתי את ישראל אל נוהו ורעה הכרמל והבשן ובהר אפרים והגלעד תשבע נפשו:<p dir="rtl">
<span dir="rtl" class="inlineHeader" id="b13_Jeremiah, פרק נ, כ">כ</span>
בימים ההם ובעת ההיא נאם יהוה יבקש את עון ישראל ואיננו ואת חטאת יהודה ולא תמצאינה כי אסלח לאשר אשאיר: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק נ, כא">כא</span>
על הארץ מרתים עלה עליה ואל יושבי פקוד חרב והחרם אחריהם נאם יהוה ועשה ככל אשר צויתיך: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, כב">כב</span>
קול מלחמה בארץ ושבר גדול:<p dir="rtl">
<span dir="rtl" class="inlineHeader" id="b13_Jeremiah, פרק נ, כג">כג</span>
איך נגדע וישבר פטיש כל הארץ איך היתה לשמה בבל בגוים:<p dir="rtl">
<span dir="rtl" class="inlineHeader" id="b13_Jeremiah, פרק נ, כד">כד</span>
יקשתי לך וגם נלכדת בבל ואת לא ידעת נמצאת וגם נתפשת כי ביהוה התגרית:<p dir="rtl">
<span dir="rtl" class="inlineHeader" id="b13_Jeremiah, פרק נ, כה">כה</span>
פתח יהוה את אוצרו ויוצא את כלי זעמו כי מלאכה היא לאדני יהוה צבאות בארץ כשדים:<p dir="rtl">
<span dir="rtl" class="inlineHeader" id="b13_Jeremiah, פרק נ, כו">כו</span>
באו לה מקץ פתחו מאבסיה סלוה כמו ערמים והחרימוה אל תהי לה שארית:<p dir="rtl">
<span dir="rtl" class="inlineHeader" id="b13_Jeremiah, פרק נ, כז">כז</span>
חרבו כל פריה ירדו לטבח הוי עליהם כי בא יומם עת פקדתם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, כח">כח</span>
קול נסים ופלטים מארץ בבל להגיד בציון את נקמת יהוה אלהינו נקמת היכלו:<p dir="rtl">
<span dir="rtl" class="inlineHeader" id="b13_Jeremiah, פרק נ, כט">כט</span>
השמיעו אל בבל רבים כל דרכי קשת חנו עליה סביב אל יהי פלטה שלמו לה כפעלה ככל אשר עשתה עשו לה כי אל יהוה זדה אל קדוש ישראל:<p dir="rtl">
<span dir="rtl" class="inlineHeader" id="b13_Jeremiah, פרק נ, ל">ל</span>
לכן יפלו בחוריה ברחבתיה וכל אנשי מלחמתה ידמו ביום ההוא נאם יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק נ, לא">לא</span>
הנני אליך זדון נאם אדני יהוה צבאות כי בא יומך עת פקדתיך:<p dir="rtl">
<span dir="rtl" class="inlineHeader" id="b13_Jeremiah, פרק נ, לב">לב</span>
וכשל זדון ונפל ואין לו מקים והצתי אש בעריו ואכלה כל סביבתיו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נ, לג">לג</span>
כה אמר יהוה צבאות עשוקים בני ישראל ובני יהודה יחדו וכל שביהם החזיקו בם מאנו שלחם:<p dir="rtl">
<span dir="rtl" class="inlineHeader" id="b13_Jeremiah, פרק נ, לד">לד</span>
גאלם חזק יהוה צבאות שמו ריב יריב את ריבם למען הרגיע את הארץ והרגיז לישבי בבל:<p dir="rtl">
<span dir="rtl" class="inlineHeader" id="b13_Jeremiah, פרק נ, לה">לה</span>
חרב על כשדים נאם יהוה ואל ישבי בבל ואל שריה ואל חכמיה:<p dir="rtl">
<span dir="rtl" class="inlineHeader" id="b13_Jeremiah, פרק נ, לו">לו</span>
חרב אל הבדים ונאלו חרב אל גבוריה וחתו:<p dir="rtl">
<span dir="rtl" class="inlineHeader" id="b13_Jeremiah, פרק נ, לז">לז</span>
חרב אל סוסיו ואל רכבו ואל כל הערב אשר בתוכה והיו לנשים חרב אל אוצרתיה ובזזו:<p dir="rtl">
<span dir="rtl" class="inlineHeader" id="b13_Jeremiah, פרק נ, לח">לח</span>
חרב אל מימיה ויבשו כי ארץ פסלים היא ובאימים יתהללו:<p dir="rtl">
<span dir="rtl" class="inlineHeader" id="b13_Jeremiah, פרק נ, לט">לט</span>
לכן ישבו ציים את איים וישבו בה בנות יענה ולא תשב עוד לנצח ולא תשכון עד דור ודור:<p dir="rtl">
<span dir="rtl" class="inlineHeader" id="b13_Jeremiah, פרק נ, מ">מ</span>
כמהפכת אלהים את סדם ואת עמרה ואת שכניה נאם יהוה לא ישב שם איש ולא יגור בה בן אדם:<p dir="rtl">
<span dir="rtl" class="inlineHeader" id="b13_Jeremiah, פרק נ, מא">מא</span>
הנה עם בא מצפון וגוי גדול ומלכים רבים יערו מירכתי ארץ:<p dir="rtl">
<span dir="rtl" class="inlineHeader" id="b13_Jeremiah, פרק נ, מב">מב</span>
קשת וכידן יחזיקו אכזרי המה ולא ירחמו קולם כים יהמה ועל סוסים ירכבו ערוך כאיש למלחמה עליך בת בבל:<p dir="rtl">
<span dir="rtl" class="inlineHeader" id="b13_Jeremiah, פרק נ, מג">מג</span>
שמע מלך בבל את שמעם ורפו ידיו צרה החזיקתהו חיל כיולדה:<p dir="rtl">
<span dir="rtl" class="inlineHeader" id="b13_Jeremiah, פרק נ, מד">מד</span>
הנה כאריה יעלה מגאון הירדן אל נוה איתן כי ארגעה ארוצם מעליה ומי בחור אליה אפקד כי מי כמוני ומי יועדני ומי זה רעה אשר יעמד לפני:<p dir="rtl">
<span dir="rtl" class="inlineHeader" id="b13_Jeremiah, פרק נ, מה">מה</span>
לכן שמעו עצת יהוה אשר יעץ אל בבל ומחשבותיו אשר חשב אל ארץ כשדים אם לא יסחבום צעירי הצאן אם לא ישים עליהם נוה:<p dir="rtl">
<span dir="rtl" class="inlineHeader" id="b13_Jeremiah, פרק נ, מו">מו</span>
מקול נתפשה בבל נרעשה הארץ וזעקה בגוים נשמע: <B>(ס)</B><p dir="rtl">
<h3 dir="rtl" id="b13_Jeremiah, פרק נא">פרק-נא</h3><p dir="rtl">
<span dir="rtl" class="inlineHeader" id="b13_Jeremiah, פרק נא, א">א</span>
כה אמר יהוה הנני מעיר על בבל ואל ישבי לב קמי רוח משחית:<p dir="rtl">
<span dir="rtl" class="inlineHeader" id="b13_Jeremiah, פרק נא, ב">ב</span>
ושלחתי לבבל זרים וזרוה ויבקקו את ארצה כי היו עליה מסביב ביום רעה:<p dir="rtl">
<span dir="rtl" class="inlineHeader" id="b13_Jeremiah, פרק נא, ג">ג</span>
אל ידרך ידרך הדרך קשתו ואל יתעל בסרינו ואל תחמלו אל בחריה החרימו כל צבאה:<p dir="rtl">
<span dir="rtl" class="inlineHeader" id="b13_Jeremiah, פרק נא, ד">ד</span>
ונפלו חללים בארץ כשדים ומדקרים בחוצותיה:<p dir="rtl">
<span dir="rtl" class="inlineHeader" id="b13_Jeremiah, פרק נא, ה">ה</span>
כי לא אלמן ישראל ויהודה מאלהיו מיהוה צבאות כי ארצם מלאה אשם מקדוש ישראל:<p dir="rtl">
<span dir="rtl" class="inlineHeader" id="b13_Jeremiah, פרק נא, ו">ו</span>
נסו מתוך בבל ומלטו איש נפשו אל תדמו בעונה כי עת נקמה היא ליהוה גמול הוא משלם לה:<p dir="rtl">
<span dir="rtl" class="inlineHeader" id="b13_Jeremiah, פרק נא, ז">ז</span>
כוס זהב בבל ביד יהוה משכרת כל הארץ מיינה שתו גוים על כן יתהללו גוים:<p dir="rtl">
<span dir="rtl" class="inlineHeader" id="b13_Jeremiah, פרק נא, ח">ח</span>
פתאם נפלה בבל ותשבר הילילו עליה קחו צרי למכאובה אולי תרפא:<p dir="rtl">
<span dir="rtl" class="inlineHeader" id="b13_Jeremiah, פרק נא, ט">ט</span>
רפאנו את בבל ולא נרפתה עזבוה ונלך איש לארצו כי נגע אל השמים משפטה ונשא עד שחקים:<p dir="rtl">
<span dir="rtl" class="inlineHeader" id="b13_Jeremiah, פרק נא, י">י</span>
הוציא יהוה את צדקתינו באו ונספרה בציון את מעשה יהוה אלהינו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, יא">יא</span>
הברו החצים מלאו השלטים העיר יהוה את רוח מלכי מדי כי על בבל מזמתו להשחיתה כי נקמת יהוה היא נקמת היכלו:<p dir="rtl">
<span dir="rtl" class="inlineHeader" id="b13_Jeremiah, פרק נא, יב">יב</span>
אל חומת בבל שאו נס החזיקו המשמר הקימו שמרים הכינו הארבים כי גם זמם יהוה גם עשה את אשר דבר אל ישבי בבל:<p dir="rtl">
<span dir="rtl" class="inlineHeader" id="b13_Jeremiah, פרק נא, יג">יג</span>
שכנתי על מים רבים רבת אוצרת בא קצך אמת בצעך:<p dir="rtl">
<span dir="rtl" class="inlineHeader" id="b13_Jeremiah, פרק נא, יד">יד</span>
נשבע יהוה צבאות בנפשו כי אם מלאתיך אדם כילק וענו עליך הידד: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, טו">טו</span>
עשה ארץ בכחו מכין תבל בחכמתו ובתבונתו נטה שמים:<p dir="rtl">
<span dir="rtl" class="inlineHeader" id="b13_Jeremiah, פרק נא, טז">טז</span>
לקול תתו המון מים בשמים ויעל נשאים מקצה ארץ ברקים למטר עשה ויצא רוח מאצרתיו:<p dir="rtl">
<span dir="rtl" class="inlineHeader" id="b13_Jeremiah, פרק נא, יז">יז</span>
נבער כל אדם מדעת הביש כל צרף מפסל כי שקר נסכו ולא רוח בם:<p dir="rtl">
<span dir="rtl" class="inlineHeader" id="b13_Jeremiah, פרק נא, יח">יח</span>
הבל המה מעשה תעתעים בעת פקדתם יאבדו:<p dir="rtl">
<span dir="rtl" class="inlineHeader" id="b13_Jeremiah, פרק נא, יט">יט</span>
לא כאלה חלק יעקוב כי יוצר הכל הוא ושבט נחלתו יהוה צבאות שמו: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק נא, כ">כ</span>
מפץ אתה לי כלי מלחמה ונפצתי בך גוים והשחתי בך ממלכות:<p dir="rtl">
<span dir="rtl" class="inlineHeader" id="b13_Jeremiah, פרק נא, כא">כא</span>
ונפצתי בך סוס ורכבו ונפצתי בך רכב ורכבו:<p dir="rtl">
<span dir="rtl" class="inlineHeader" id="b13_Jeremiah, פרק נא, כב">כב</span>
ונפצתי בך איש ואשה ונפצתי בך זקן ונער ונפצתי בך בחור ובתולה:<p dir="rtl">
<span dir="rtl" class="inlineHeader" id="b13_Jeremiah, פרק נא, כג">כג</span>
ונפצתי בך רעה ועדרו ונפצתי בך אכר וצמדו ונפצתי בך פחות וסגנים:<p dir="rtl">
<span dir="rtl" class="inlineHeader" id="b13_Jeremiah, פרק נא, כד">כד</span>
ושלמתי לבבל ולכל יושבי כשדים את כל רעתם אשר עשו בציון לעיניכם נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, כה">כה</span>
הנני אליך הר המשחית נאם יהוה המשחית את כל הארץ ונטיתי את ידי עליך וגלגלתיך מן הסלעים ונתתיך להר שרפה:<p dir="rtl">
<span dir="rtl" class="inlineHeader" id="b13_Jeremiah, פרק נא, כו">כו</span>
ולא יקחו ממך אבן לפנה ואבן למוסדות כי שממות עולם תהיה נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק נא, כז">כז</span>
שאו נס בארץ תקעו שופר בגוים קדשו עליה גוים השמיעו עליה ממלכות אררט מני ואשכנז פקדו עליה טפסר העלו סוס כילק סמר:<p dir="rtl">
<span dir="rtl" class="inlineHeader" id="b13_Jeremiah, פרק נא, כח">כח</span>
קדשו עליה גוים את מלכי מדי את פחותיה ואת כל סגניה ואת כל ארץ ממשלתו:<p dir="rtl">
<span dir="rtl" class="inlineHeader" id="b13_Jeremiah, פרק נא, כט">כט</span>
ותרעש הארץ ותחל כי קמה על בבל מחשבות יהוה לשום את ארץ בבל לשמה מאין יושב:<p dir="rtl">
<span dir="rtl" class="inlineHeader" id="b13_Jeremiah, פרק נא, ל">ל</span>
חדלו גבורי בבל להלחם ישבו במצדות נשתה גבורתם היו לנשים הציתו משכנתיה נשברו בריחיה:<p dir="rtl">
<span dir="rtl" class="inlineHeader" id="b13_Jeremiah, פרק נא, לא">לא</span>
רץ לקראת רץ ירוץ ומגיד לקראת מגיד להגיד למלך בבל כי נלכדה עירו מקצה:<p dir="rtl">
<span dir="rtl" class="inlineHeader" id="b13_Jeremiah, פרק נא, לב">לב</span>
והמעברות נתפשו ואת האגמים שרפו באש ואנשי המלחמה נבהלו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, לג">לג</span>
כי כה אמר יהוה צבאות אלהי ישראל בת בבל כגרן עת הדריכה עוד מעט ובאה עת הקציר לה:<p dir="rtl">
<span dir="rtl" class="inlineHeader" id="b13_Jeremiah, פרק נא, לד">לד</span>
אכלנו הממנו נבוכדראצר מלך בבל הציגנו כלי ריק בלענו כתנין מלא כרשו מעדני הדיחנו<p dir="rtl">
<span dir="rtl" class="inlineHeader" id="b13_Jeremiah, פרק נא, לה">לה</span>
חמסי ושארי על בבל תאמר ישבת ציון ודמי אל ישבי כשדים תאמר ירושלם: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, לו">לו</span>
לכן כה אמר יהוה הנני רב את ריבך ונקמתי את נקמתך והחרבתי את ימה והבשתי את מקורה:<p dir="rtl">
<span dir="rtl" class="inlineHeader" id="b13_Jeremiah, פרק נא, לז">לז</span>
והיתה בבל לגלים מעון תנים שמה ושרקה מאין יושב:<p dir="rtl">
<span dir="rtl" class="inlineHeader" id="b13_Jeremiah, פרק נא, לח">לח</span>
יחדו ככפרים ישאגו נערו כגורי אריות:<p dir="rtl">
<span dir="rtl" class="inlineHeader" id="b13_Jeremiah, פרק נא, לט">לט</span>
בחמם אשית את משתיהם והשכרתים למען יעלזו וישנו שנת עולם ולא יקיצו נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק נא, מ">מ</span>
אורידם ככרים לטבוח כאילים עם עתודים:<p dir="rtl">
<span dir="rtl" class="inlineHeader" id="b13_Jeremiah, פרק נא, מא">מא</span>
איך נלכדה ששך ותתפש תהלת כל הארץ איך היתה לשמה בבל בגוים:<p dir="rtl">
<span dir="rtl" class="inlineHeader" id="b13_Jeremiah, פרק נא, מב">מב</span>
עלה על בבל הים בהמון גליו נכסתה:<p dir="rtl">
<span dir="rtl" class="inlineHeader" id="b13_Jeremiah, פרק נא, מג">מג</span>
היו עריה לשמה ארץ ציה וערבה ארץ לא ישב בהן כל איש ולא יעבר בהן בן אדם:<p dir="rtl">
<span dir="rtl" class="inlineHeader" id="b13_Jeremiah, פרק נא, מד">מד</span>
ופקדתי על בל בבבל והצאתי את בלעו מפיו ולא ינהרו אליו עוד גוים גם חומת בבל נפלה:<p dir="rtl">
<span dir="rtl" class="inlineHeader" id="b13_Jeremiah, פרק נא, מה">מה</span>
צאו מתוכה עמי ומלטו איש את נפשו מחרון אף יהוה:<p dir="rtl">
<span dir="rtl" class="inlineHeader" id="b13_Jeremiah, פרק נא, מו">מו</span>
ופן ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על משל:<p dir="rtl">
<span dir="rtl" class="inlineHeader" id="b13_Jeremiah, פרק נא, מז">מז</span>
לכן הנה ימים באים ופקדתי על פסילי בבל וכל ארצה תבוש וכל חלליה יפלו בתוכה:<p dir="rtl">
<span dir="rtl" class="inlineHeader" id="b13_Jeremiah, פרק נא, מח">מח</span>
ורננו על בבל שמים וארץ וכל אשר בהם כי מצפון יבוא לה השודדים נאם יהוה:<p dir="rtl">
<span dir="rtl" class="inlineHeader" id="b13_Jeremiah, פרק נא, מט">מט</span>
גם בבל לנפל חללי ישראל גם לבבל נפלו חללי כל הארץ:<p dir="rtl">
<span dir="rtl" class="inlineHeader" id="b13_Jeremiah, פרק נא, נ">נ</span>
פלטים מחרב הלכו אל תעמדו זכרו מרחוק את יהוה וירושלם תעלה על לבבכם:<p dir="rtl">
<span dir="rtl" class="inlineHeader" id="b13_Jeremiah, פרק נא, נא">נא</span>
בשנו כי שמענו חרפה כסתה כלמה פנינו כי באו זרים על מקדשי בית יהוה: <B>(פ)</B><p dir="rtl">
<span dir="rtl" class="inlineHeader" id="b13_Jeremiah, פרק נא, נב">נב</span>
לכן הנה ימים באים נאם יהוה ופקדתי על פסיליה ובכל ארצה יאנק חלל:<p dir="rtl">
<span dir="rtl" class="inlineHeader" id="b13_Jeremiah, פרק נא, נג">נג</span>
כי תעלה בבל השמים וכי תבצר מרום עזה מאתי יבאו שדדים לה נאם יהוה: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, נד">נד</span>
קול זעקה מבבל ושבר גדול מארץ כשדים:<p dir="rtl">
<span dir="rtl" class="inlineHeader" id="b13_Jeremiah, פרק נא, נה">נה</span>
כי שדד יהוה את בבל ואבד ממנה קול גדול והמו גליהם כמים רבים נתן שאון קולם:<p dir="rtl">
<span dir="rtl" class="inlineHeader" id="b13_Jeremiah, פרק נא, נו">נו</span>
כי בא עליה על בבל שודד ונלכדו גבוריה חתתה קשתותם כי אל גמלות יהוה שלם ישלם:<p dir="rtl">
<span dir="rtl" class="inlineHeader" id="b13_Jeremiah, פרק נא, נז">נז</span>
והשכרתי שריה וחכמיה פחותיה וסגניה וגבוריה וישנו שנת עולם ולא יקיצו נאם המלך יהוה צבאות שמו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, נח">נח</span>
כה אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי ריק ולאמים בדי אש ויעפו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נא, נט">נט</span>
הדבר אשר צוה ירמיהו הנביא את שריה בן נריה בן מחסיה בלכתו את צדקיהו מלך יהודה בבל בשנת הרבעית למלכו ושריה שר מנוחה:<p dir="rtl">
<span dir="rtl" class="inlineHeader" id="b13_Jeremiah, פרק נא, ס">ס</span>
ויכתב ירמיהו את כל הרעה אשר תבוא אל בבל אל ספר אחד את כל הדברים האלה הכתבים אל בבל:<p dir="rtl">
<span dir="rtl" class="inlineHeader" id="b13_Jeremiah, פרק נא, סא">סא</span>
ויאמר ירמיהו אל שריה כבאך בבל וראית וקראת את כל הדברים האלה:<p dir="rtl">
<span dir="rtl" class="inlineHeader" id="b13_Jeremiah, פרק נא, סב">סב</span>
ואמרת יהוה אתה דברת אל המקום הזה להכריתו לבלתי היות בו יושב למאדם ועד בהמה כי שממות עולם תהיה:<p dir="rtl">
<span dir="rtl" class="inlineHeader" id="b13_Jeremiah, פרק נא, סג">סג</span>
והיה ככלתך לקרא את הספר הזה תקשר עליו אבן והשלכתו אל תוך פרת:<p dir="rtl">
<span dir="rtl" class="inlineHeader" id="b13_Jeremiah, פרק נא, סד">סד</span>
ואמרת ככה תשקע בבל ולא תקום מפני הרעה אשר אנכי מביא עליה ויעפו עד הנה דברי ירמיהו: <B>(פ)</B><p dir="rtl">
<h3 dir="rtl" id="b13_Jeremiah, פרק נב">פרק-נב</h3><p dir="rtl">
<span dir="rtl" class="inlineHeader" id="b13_Jeremiah, פרק נב, א">א</span>
בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה:<p dir="rtl">
<span dir="rtl" class="inlineHeader" id="b13_Jeremiah, פרק נב, ב">ב</span>
ויעש הרע בעיני יהוה ככל אשר עשה יהויקים:<p dir="rtl">
<span dir="rtl" class="inlineHeader" id="b13_Jeremiah, פרק נב, ג">ג</span>
כי על אף יהוה היתה בירושלם ויהודה עד השליכו אותם מעל פניו וימרד צדקיהו במלך בבל:<p dir="rtl">
<span dir="rtl" class="inlineHeader" id="b13_Jeremiah, פרק נב, ד">ד</span>
ויהי בשנה התשעית למלכו בחדש העשירי בעשור לחדש בא נבוכדראצר מלך בבל הוא וכל חילו על ירושלם ויחנו עליה ויבנו עליה דיק סביב:<p dir="rtl">
<span dir="rtl" class="inlineHeader" id="b13_Jeremiah, פרק נב, ה">ה</span>
ותבא העיר במצור עד עשתי עשרה שנה למלך צדקיהו:<p dir="rtl">
<span dir="rtl" class="inlineHeader" id="b13_Jeremiah, פרק נב, ו">ו</span>
בחדש הרביעי בתשעה לחדש ויחזק הרעב בעיר ולא היה לחם לעם הארץ:<p dir="rtl">
<span dir="rtl" class="inlineHeader" id="b13_Jeremiah, פרק נב, ז">ז</span>
ותבקע העיר וכל אנשי המלחמה יברחו ויצאו מהעיר לילה דרך שער בין החמתים אשר על גן המלך וכשדים על העיר סביב וילכו דרך הערבה:<p dir="rtl">
<span dir="rtl" class="inlineHeader" id="b13_Jeremiah, פרק נב, ח">ח</span>
וירדפו חיל כשדים אחרי המלך וישיגו את צדקיהו בערבת ירחו וכל חילו נפצו מעליו:<p dir="rtl">
<span dir="rtl" class="inlineHeader" id="b13_Jeremiah, פרק נב, ט">ט</span>
ויתפשו את המלך ויעלו אתו אל מלך בבל רבלתה בארץ חמת וידבר אתו משפטים:<p dir="rtl">
<span dir="rtl" class="inlineHeader" id="b13_Jeremiah, פרק נב, י">י</span>
וישחט מלך בבל את בני צדקיהו לעיניו וגם את כל שרי יהודה שחט ברבלתה:<p dir="rtl">
<span dir="rtl" class="inlineHeader" id="b13_Jeremiah, פרק נב, יא">יא</span>
ואת עיני צדקיהו עור ויאסרהו בנחשתים ויבאהו מלך בבל בבלה ויתנהו בבית הפקדת עד יום מותו:<p dir="rtl">
<span dir="rtl" class="inlineHeader" id="b13_Jeremiah, פרק נב, יב">יב</span>
ובחדש החמישי בעשור לחדש היא שנת תשע עשרה שנה למלך נבוכדראצר מלך בבל בא נבוזראדן רב טבחים עמד לפני מלך בבל בירושלם:<p dir="rtl">
<span dir="rtl" class="inlineHeader" id="b13_Jeremiah, פרק נב, יג">יג</span>
וישרף את בית יהוה ואת בית המלך ואת כל בתי ירושלם ואת כל בית הגדול שרף באש:<p dir="rtl">
<span dir="rtl" class="inlineHeader" id="b13_Jeremiah, פרק נב, יד">יד</span>
ואת כל חמות ירושלם סביב נתצו כל חיל כשדים אשר את רב טבחים:<p dir="rtl">
<span dir="rtl" class="inlineHeader" id="b13_Jeremiah, פרק נב, טו">טו</span>
ומדלות העם ואת יתר העם הנשארים בעיר ואת הנפלים אשר נפלו אל מלך בבל ואת יתר האמון הגלה נבוזראדן רב טבחים:<p dir="rtl">
<span dir="rtl" class="inlineHeader" id="b13_Jeremiah, פרק נב, טז">טז</span>
ומדלות הארץ השאיר נבוזראדן רב טבחים לכרמים וליגבים:<p dir="rtl">
<span dir="rtl" class="inlineHeader" id="b13_Jeremiah, פרק נב, יז">יז</span>
ואת עמודי הנחשת אשר לבית יהוה ואת המכנות ואת ים הנחשת אשר בבית יהוה שברו כשדים וישאו את כל נחשתם בבלה:<p dir="rtl">
<span dir="rtl" class="inlineHeader" id="b13_Jeremiah, פרק נב, יח">יח</span>
ואת הסרות ואת היעים ואת המזמרות ואת המזרקת ואת הכפות ואת כל כלי הנחשת אשר ישרתו בהם לקחו:<p dir="rtl">
<span dir="rtl" class="inlineHeader" id="b13_Jeremiah, פרק נב, יט">יט</span>
ואת הספים ואת המחתות ואת המזרקות ואת הסירות ואת המנרות ואת הכפות ואת המנקיות אשר זהב זהב ואשר כסף כסף לקח רב טבחים:<p dir="rtl">
<span dir="rtl" class="inlineHeader" id="b13_Jeremiah, פרק נב, כ">כ</span>
העמודים שנים הים אחד והבקר שנים עשר נחשת אשר תחת המכנות אשר עשה המלך שלמה לבית יהוה לא היה משקל לנחשתם כל הכלים האלה:<p dir="rtl">
<span dir="rtl" class="inlineHeader" id="b13_Jeremiah, פרק נב, כא">כא</span>
והעמודים שמנה עשרה אמה קומה העמד האחד וחוט שתים עשרה אמה יסבנו ועביו ארבע אצבעות נבוב:<p dir="rtl">
<span dir="rtl" class="inlineHeader" id="b13_Jeremiah, פרק נב, כב">כב</span>
וכתרת עליו נחשת וקומת הכתרת האחת חמש אמות ושבכה ורמונים על הכותרת סביב הכל נחשת וכאלה לעמוד השני ורמונים:<p dir="rtl">
<span dir="rtl" class="inlineHeader" id="b13_Jeremiah, פרק נב, כג">כג</span>
ויהיו הרמנים תשעים וששה רוחה כל הרמונים מאה על השבכה סביב: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נב, כד">כד</span>
ויקח רב טבחים את שריה כהן הראש ואת צפניה כהן המשנה ואת שלשת שמרי הסף:<p dir="rtl">
<span dir="rtl" class="inlineHeader" id="b13_Jeremiah, פרק נב, כה">כה</span>
ומן העיר לקח סריס אחד אשר היה פקיד על אנשי המלחמה ושבעה אנשים מראי פני המלך אשר נמצאו בעיר ואת ספר שר הצבא המצבא את עם הארץ וששים איש מעם הארץ הנמצאים בתוך העיר:<p dir="rtl">
<span dir="rtl" class="inlineHeader" id="b13_Jeremiah, פרק נב, כו">כו</span>
ויקח אותם נבוזראדן רב טבחים וילך אותם אל מלך בבל רבלתה:<p dir="rtl">
<span dir="rtl" class="inlineHeader" id="b13_Jeremiah, פרק נב, כז">כז</span>
ויכה אותם מלך בבל וימתם ברבלה בארץ חמת ויגל יהודה מעל אדמתו: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נב, כח">כח</span>
זה העם אשר הגלה נבוכדראצר בשנת שבע יהודים שלשת אלפים ועשרים ושלשה:<p dir="rtl">
<span dir="rtl" class="inlineHeader" id="b13_Jeremiah, פרק נב, כט">כט</span>
בשנת שמונה עשרה לנבוכדראצר מירושלם נפש שמנה מאות שלשים ושנים:<p dir="rtl">
<span dir="rtl" class="inlineHeader" id="b13_Jeremiah, פרק נב, ל">ל</span>
בשנת שלש ועשרים לנבוכדראצר הגלה נבוזראדן רב טבחים יהודים נפש שבע מאות ארבעים וחמשה כל נפש ארבעת אלפים ושש מאות: <B>(ס)</B><p dir="rtl">
<span dir="rtl" class="inlineHeader" id="b13_Jeremiah, פרק נב, לא">לא</span>
ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את ראש יהויכין מלך יהודה ויצא אותו מבית הכליא<p dir="rtl">
<span dir="rtl" class="inlineHeader" id="b13_Jeremiah, פרק נב, לב">לב</span>
וידבר אתו טבות ויתן את כסאו ממעל לכסא מלכים אשר אתו בבבל:<p dir="rtl">
<span dir="rtl" class="inlineHeader" id="b13_Jeremiah, פרק נב, לג">לג</span>
ושנה את בגדי כלאו ואכל לחם לפניו תמיד כל ימי חיו:<p dir="rtl">
<span dir="rtl" class="inlineHeader" id="b13_Jeremiah, פרק נב, לד">לד</span>
וארחתו ארחת תמיד נתנה לו מאת מלך בבל דבר יום ביומו עד יום מותו כל ימי חייו: <B>(פפפ)</B><p dir="rtl">
