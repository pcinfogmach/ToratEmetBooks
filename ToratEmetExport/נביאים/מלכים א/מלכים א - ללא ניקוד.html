
<h3 dir="rtl" id="b10_Kings_1, פרק א">פרק-א</h3><p dir="rtl">
<span dir="rtl" class="inlineHeader" id="b10_Kings_1, פרק א, א">א</span>
והמלך דוד זקן בא בימים ויכסהו בבגדים ולא יחם לו:<p dir="rtl">
<span dir="rtl" class="inlineHeader" id="b10_Kings_1, פרק א, ב">ב</span>
ויאמרו לו עבדיו יבקשו לאדני המלך נערה בתולה ועמדה לפני המלך ותהי לו סכנת ושכבה בחיקך וחם לאדני המלך:<p dir="rtl">
<span dir="rtl" class="inlineHeader" id="b10_Kings_1, פרק א, ג">ג</span>
ויבקשו נערה יפה בכל גבול ישראל וימצאו את אבישג השונמית ויבאו אתה למלך:<p dir="rtl">
<span dir="rtl" class="inlineHeader" id="b10_Kings_1, פרק א, ד">ד</span>
והנערה יפה עד מאד ותהי למלך סכנת ותשרתהו והמלך לא ידעה:<p dir="rtl">
<span dir="rtl" class="inlineHeader" id="b10_Kings_1, פרק א, ה">ה</span>
ואדניה בן חגית מתנשא לאמר אני אמלך ויעש לו רכב ופרשים וחמשים איש רצים לפניו:<p dir="rtl">
<span dir="rtl" class="inlineHeader" id="b10_Kings_1, פרק א, ו">ו</span>
ולא עצבו אביו מימיו לאמר מדוע ככה עשית וגם הוא טוב תאר מאד ואתו ילדה אחרי אבשלום:<p dir="rtl">
<span dir="rtl" class="inlineHeader" id="b10_Kings_1, פרק א, ז">ז</span>
ויהיו דבריו עם יואב בן צרויה ועם אביתר הכהן ויעזרו אחרי אדניה:<p dir="rtl">
<span dir="rtl" class="inlineHeader" id="b10_Kings_1, פרק א, ח">ח</span>
וצדוק הכהן ובניהו בן יהוידע ונתן הנביא ושמעי ורעי והגבורים אשר לדוד לא היו עם אדניהו:<p dir="rtl">
<span dir="rtl" class="inlineHeader" id="b10_Kings_1, פרק א, ט">ט</span>
ויזבח אדניהו צאן ובקר ומריא עם אבן הזחלת אשר אצל עין רגל ויקרא את כל אחיו בני המלך ולכל אנשי יהודה עבדי המלך:<p dir="rtl">
<span dir="rtl" class="inlineHeader" id="b10_Kings_1, פרק א, י">י</span>
ואת נתן הנביא ובניהו ואת הגבורים ואת שלמה אחיו לא קרא:<p dir="rtl">
<span dir="rtl" class="inlineHeader" id="b10_Kings_1, פרק א, יא">יא</span>
ויאמר נתן אל בת שבע אם שלמה לאמר הלוא שמעת כי מלך אדניהו בן חגית ואדנינו דוד לא ידע:<p dir="rtl">
<span dir="rtl" class="inlineHeader" id="b10_Kings_1, פרק א, יב">יב</span>
ועתה לכי איעצך נא עצה ומלטי את נפשך ואת נפש בנך שלמה:<p dir="rtl">
<span dir="rtl" class="inlineHeader" id="b10_Kings_1, פרק א, יג">יג</span>
לכי ובאי אל המלך דוד ואמרת אליו הלא אתה אדני המלך נשבעת לאמתך לאמר כי שלמה בנך ימלך אחרי והוא ישב על כסאי ומדוע מלך אדניהו:<p dir="rtl">
<span dir="rtl" class="inlineHeader" id="b10_Kings_1, פרק א, יד">יד</span>
הנה עודך מדברת שם עם המלך ואני אבוא אחריך ומלאתי את דבריך:<p dir="rtl">
<span dir="rtl" class="inlineHeader" id="b10_Kings_1, פרק א, טו">טו</span>
ותבא בת שבע אל המלך החדרה והמלך זקן מאד ואבישג השונמית משרת את המלך:<p dir="rtl">
<span dir="rtl" class="inlineHeader" id="b10_Kings_1, פרק א, טז">טז</span>
ותקד בת שבע ותשתחו למלך ויאמר המלך מה לך:<p dir="rtl">
<span dir="rtl" class="inlineHeader" id="b10_Kings_1, פרק א, יז">יז</span>
ותאמר לו אדני אתה נשבעת ביהוה אלהיך לאמתך כי שלמה בנך ימלך אחרי והוא ישב על כסאי:<p dir="rtl">
<span dir="rtl" class="inlineHeader" id="b10_Kings_1, פרק א, יח">יח</span>
ועתה הנה אדניה מלך ועתה אדני המלך לא ידעת:<p dir="rtl">
<span dir="rtl" class="inlineHeader" id="b10_Kings_1, פרק א, יט">יט</span>
ויזבח שור ומריא וצאן לרב ויקרא לכל בני המלך ולאביתר הכהן וליאב שר הצבא ולשלמה עבדך לא קרא:<p dir="rtl">
<span dir="rtl" class="inlineHeader" id="b10_Kings_1, פרק א, כ">כ</span>
ואתה אדני המלך עיני כל ישראל עליך להגיד להם מי ישב על כסא אדני המלך אחריו:<p dir="rtl">
<span dir="rtl" class="inlineHeader" id="b10_Kings_1, פרק א, כא">כא</span>
והיה כשכב אדני המלך עם אבתיו והייתי אני ובני שלמה חטאים:<p dir="rtl">
<span dir="rtl" class="inlineHeader" id="b10_Kings_1, פרק א, כב">כב</span>
והנה עודנה מדברת עם המלך ונתן הנביא בא:<p dir="rtl">
<span dir="rtl" class="inlineHeader" id="b10_Kings_1, פרק א, כג">כג</span>
ויגידו למלך לאמר הנה נתן הנביא ויבא לפני המלך וישתחו למלך על אפיו ארצה:<p dir="rtl">
<span dir="rtl" class="inlineHeader" id="b10_Kings_1, פרק א, כד">כד</span>
ויאמר נתן אדני המלך אתה אמרת אדניהו ימלך אחרי והוא ישב על כסאי:<p dir="rtl">
<span dir="rtl" class="inlineHeader" id="b10_Kings_1, פרק א, כה">כה</span>
כי ירד היום ויזבח שור ומריא וצאן לרב ויקרא לכל בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו:<p dir="rtl">
<span dir="rtl" class="inlineHeader" id="b10_Kings_1, פרק א, כו">כו</span>
ולי אני עבדך ולצדק הכהן ולבניהו בן יהוידע ולשלמה עבדך לא קרא:<p dir="rtl">
<span dir="rtl" class="inlineHeader" id="b10_Kings_1, פרק א, כז">כז</span>
אם מאת אדני המלך נהיה הדבר הזה ולא הודעת את עבדיך מי ישב על כסא אדני המלך אחריו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק א, כח">כח</span>
ויען המלך דוד ויאמר קראו לי לבת שבע ותבא לפני המלך ותעמד לפני המלך:<p dir="rtl">
<span dir="rtl" class="inlineHeader" id="b10_Kings_1, פרק א, כט">כט</span>
וישבע המלך ויאמר חי יהוה אשר פדה את נפשי מכל צרה:<p dir="rtl">
<span dir="rtl" class="inlineHeader" id="b10_Kings_1, פרק א, ל">ל</span>
כי כאשר נשבעתי לך ביהוה אלהי ישראל לאמר כי שלמה בנך ימלך אחרי והוא ישב על כסאי תחתי כי כן אעשה היום הזה:<p dir="rtl">
<span dir="rtl" class="inlineHeader" id="b10_Kings_1, פרק א, לא">לא</span>
ותקד בת שבע אפים ארץ ותשתחו למלך ותאמר יחי אדני המלך דוד לעלם: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק א, לב">לב</span>
ויאמר המלך דוד קראו לי לצדוק הכהן ולנתן הנביא ולבניהו בן יהוידע ויבאו לפני המלך:<p dir="rtl">
<span dir="rtl" class="inlineHeader" id="b10_Kings_1, פרק א, לג">לג</span>
ויאמר המלך להם קחו עמכם את עבדי אדניכם והרכבתם את שלמה בני על הפרדה אשר לי והורדתם אתו אל גחון:<p dir="rtl">
<span dir="rtl" class="inlineHeader" id="b10_Kings_1, פרק א, לד">לד</span>
ומשח אתו שם צדוק הכהן ונתן הנביא למלך על ישראל ותקעתם בשופר ואמרתם יחי המלך שלמה:<p dir="rtl">
<span dir="rtl" class="inlineHeader" id="b10_Kings_1, פרק א, לה">לה</span>
ועליתם אחריו ובא וישב על כסאי והוא ימלך תחתי ואתו צויתי להיות נגיד על ישראל ועל יהודה:<p dir="rtl">
<span dir="rtl" class="inlineHeader" id="b10_Kings_1, פרק א, לו">לו</span>
ויען בניהו בן יהוידע את המלך ויאמר אמן כן יאמר יהוה אלהי אדני המלך:<p dir="rtl">
<span dir="rtl" class="inlineHeader" id="b10_Kings_1, פרק א, לז">לז</span>
כאשר היה יהוה עם אדני המלך כן יהי עם שלמה ויגדל את כסאו מכסא אדני המלך דוד:<p dir="rtl">
<span dir="rtl" class="inlineHeader" id="b10_Kings_1, פרק א, לח">לח</span>
וירד צדוק הכהן ונתן הנביא ובניהו בן יהוידע והכרתי והפלתי וירכבו את שלמה על פרדת המלך דוד וילכו אתו על גחון:<p dir="rtl">
<span dir="rtl" class="inlineHeader" id="b10_Kings_1, פרק א, לט">לט</span>
ויקח צדוק הכהן את קרן השמן מן האהל וימשח את שלמה ויתקעו בשופר ויאמרו כל העם יחי המלך שלמה:<p dir="rtl">
<span dir="rtl" class="inlineHeader" id="b10_Kings_1, פרק א, מ">מ</span>
ויעלו כל העם אחריו והעם מחללים בחללים ושמחים שמחה גדולה ותבקע הארץ בקולם:<p dir="rtl">
<span dir="rtl" class="inlineHeader" id="b10_Kings_1, פרק א, מא">מא</span>
וישמע אדניהו וכל הקראים אשר אתו והם כלו לאכל וישמע יואב את קול השופר ויאמר מדוע קול הקריה הומה:<p dir="rtl">
<span dir="rtl" class="inlineHeader" id="b10_Kings_1, פרק א, מב">מב</span>
עודנו מדבר והנה יונתן בן אביתר הכהן בא ויאמר אדניהו בא כי איש חיל אתה וטוב תבשר:<p dir="rtl">
<span dir="rtl" class="inlineHeader" id="b10_Kings_1, פרק א, מג">מג</span>
ויען יונתן ויאמר לאדניהו אבל אדנינו המלך דוד המליך את שלמה:<p dir="rtl">
<span dir="rtl" class="inlineHeader" id="b10_Kings_1, פרק א, מד">מד</span>
וישלח אתו המלך את צדוק הכהן ואת נתן הנביא ובניהו בן יהוידע והכרתי והפלתי וירכבו אתו על פרדת המלך:<p dir="rtl">
<span dir="rtl" class="inlineHeader" id="b10_Kings_1, פרק א, מה">מה</span>
וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם:<p dir="rtl">
<span dir="rtl" class="inlineHeader" id="b10_Kings_1, פרק א, מו">מו</span>
וגם ישב שלמה על כסא המלוכה:<p dir="rtl">
<span dir="rtl" class="inlineHeader" id="b10_Kings_1, פרק א, מז">מז</span>
וגם באו עבדי המלך לברך את אדנינו המלך דוד לאמר ייטב אלהיך את שם שלמה משמך ויגדל את כסאו מכסאך וישתחו המלך על המשכב:<p dir="rtl">
<span dir="rtl" class="inlineHeader" id="b10_Kings_1, פרק א, מח">מח</span>
וגם ככה אמר המלך ברוך יהוה אלהי ישראל אשר נתן היום ישב על כסאי ועיני ראות:<p dir="rtl">
<span dir="rtl" class="inlineHeader" id="b10_Kings_1, פרק א, מט">מט</span>
ויחרדו ויקמו כל הקראים אשר לאדניהו וילכו איש לדרכו:<p dir="rtl">
<span dir="rtl" class="inlineHeader" id="b10_Kings_1, פרק א, נ">נ</span>
ואדניהו ירא מפני שלמה ויקם וילך ויחזק בקרנות המזבח:<p dir="rtl">
<span dir="rtl" class="inlineHeader" id="b10_Kings_1, פרק א, נא">נא</span>
ויגד לשלמה לאמר הנה אדניהו ירא את המלך שלמה והנה אחז בקרנות המזבח לאמר ישבע לי כיום המלך שלמה אם ימית את עבדו בחרב:<p dir="rtl">
<span dir="rtl" class="inlineHeader" id="b10_Kings_1, פרק א, נב">נב</span>
ויאמר שלמה אם יהיה לבן חיל לא יפל משערתו ארצה ואם רעה תמצא בו ומת:<p dir="rtl">
<span dir="rtl" class="inlineHeader" id="b10_Kings_1, פרק א, נג">נג</span>
וישלח המלך שלמה וירדהו מעל המזבח ויבא וישתחו למלך שלמה ויאמר לו שלמה לך לביתך: <B>(פ)</B><p dir="rtl">
<h3 dir="rtl" id="b10_Kings_1, פרק ב">פרק-ב</h3><p dir="rtl">
<span dir="rtl" class="inlineHeader" id="b10_Kings_1, פרק ב, א">א</span>
ויקרבו ימי דוד למות ויצו את שלמה בנו לאמר:<p dir="rtl">
<span dir="rtl" class="inlineHeader" id="b10_Kings_1, פרק ב, ב">ב</span>
אנכי הלך בדרך כל הארץ וחזקת והיית לאיש:<p dir="rtl">
<span dir="rtl" class="inlineHeader" id="b10_Kings_1, פרק ב, ג">ג</span>
ושמרת את משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה למען תשכיל את כל אשר תעשה ואת כל אשר תפנה שם:<p dir="rtl">
<span dir="rtl" class="inlineHeader" id="b10_Kings_1, פרק ב, ד">ד</span>
למען יקים יהוה את דברו אשר דבר עלי לאמר אם ישמרו בניך את דרכם ללכת לפני באמת בכל לבבם ובכל נפשם לאמר לא יכרת לך איש מעל כסא ישראל:<p dir="rtl">
<span dir="rtl" class="inlineHeader" id="b10_Kings_1, פרק ב, ה">ה</span>
וגם אתה ידעת את אשר עשה לי יואב בן צרויה אשר עשה לשני שרי צבאות ישראל לאבנר בן נר ולעמשא בן יתר ויהרגם וישם דמי מלחמה בשלם ויתן דמי מלחמה בחגרתו אשר במתניו ובנעלו אשר ברגליו:<p dir="rtl">
<span dir="rtl" class="inlineHeader" id="b10_Kings_1, פרק ב, ו">ו</span>
ועשית כחכמתך ולא תורד שיבתו בשלם שאל: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ב, ז">ז</span>
ולבני ברזלי הגלעדי תעשה חסד והיו באכלי שלחנך כי כן קרבו אלי בברחי מפני אבשלום אחיך:<p dir="rtl">
<span dir="rtl" class="inlineHeader" id="b10_Kings_1, פרק ב, ח">ח</span>
והנה עמך שמעי בן גרא בן הימיני מבחרים והוא קללני קללה נמרצת ביום לכתי מחנים והוא ירד לקראתי הירדן ואשבע לו ביהוה לאמר אם אמיתך בחרב:<p dir="rtl">
<span dir="rtl" class="inlineHeader" id="b10_Kings_1, פרק ב, ט">ט</span>
ועתה אל תנקהו כי איש חכם אתה וידעת את אשר תעשה לו והורדת את שיבתו בדם שאול:<p dir="rtl">
<span dir="rtl" class="inlineHeader" id="b10_Kings_1, פרק ב, י">י</span>
וישכב דוד עם אבתיו ויקבר בעיר דוד: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ב, יא">יא</span>
והימים אשר מלך דוד על ישראל ארבעים שנה בחברון מלך שבע שנים ובירושלם מלך שלשים ושלש שנים:<p dir="rtl">
<span dir="rtl" class="inlineHeader" id="b10_Kings_1, פרק ב, יב">יב</span>
ושלמה ישב על כסא דוד אביו ותכן מלכתו מאד:<p dir="rtl">
<span dir="rtl" class="inlineHeader" id="b10_Kings_1, פרק ב, יג">יג</span>
ויבא אדניהו בן חגית אל בת שבע אם שלמה ותאמר השלום באך ויאמר שלום:<p dir="rtl">
<span dir="rtl" class="inlineHeader" id="b10_Kings_1, פרק ב, יד">יד</span>
ויאמר דבר לי אליך ותאמר דבר:<p dir="rtl">
<span dir="rtl" class="inlineHeader" id="b10_Kings_1, פרק ב, טו">טו</span>
ויאמר את ידעת כי לי היתה המלוכה ועלי שמו כל ישראל פניהם למלך ותסב המלוכה ותהי לאחי כי מיהוה היתה לו:<p dir="rtl">
<span dir="rtl" class="inlineHeader" id="b10_Kings_1, פרק ב, טז">טז</span>
ועתה שאלה אחת אנכי שאל מאתך אל תשבי את פני ותאמר אליו דבר:<p dir="rtl">
<span dir="rtl" class="inlineHeader" id="b10_Kings_1, פרק ב, יז">יז</span>
ויאמר אמרי נא לשלמה המלך כי לא ישיב את פניך ויתן לי את אבישג השונמית לאשה:<p dir="rtl">
<span dir="rtl" class="inlineHeader" id="b10_Kings_1, פרק ב, יח">יח</span>
ותאמר בת שבע טוב אנכי אדבר עליך אל המלך:<p dir="rtl">
<span dir="rtl" class="inlineHeader" id="b10_Kings_1, פרק ב, יט">יט</span>
ותבא בת שבע אל המלך שלמה לדבר לו על אדניהו ויקם המלך לקראתה וישתחו לה וישב על כסאו וישם כסא לאם המלך ותשב לימינו:<p dir="rtl">
<span dir="rtl" class="inlineHeader" id="b10_Kings_1, פרק ב, כ">כ</span>
ותאמר שאלה אחת קטנה אנכי שאלת מאתך אל תשב את פני ויאמר לה המלך שאלי אמי כי לא אשיב את פניך:<p dir="rtl">
<span dir="rtl" class="inlineHeader" id="b10_Kings_1, פרק ב, כא">כא</span>
ותאמר יתן את אבישג השנמית לאדניהו אחיך לאשה:<p dir="rtl">
<span dir="rtl" class="inlineHeader" id="b10_Kings_1, פרק ב, כב">כב</span>
ויען המלך שלמה ויאמר לאמו ולמה את שאלת את אבישג השנמית לאדניהו ושאלי לו את המלוכה כי הוא אחי הגדול ממני ולו ולאביתר הכהן וליואב בן צרויה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ב, כג">כג</span>
וישבע המלך שלמה ביהוה לאמר כה יעשה לי אלהים וכה יוסיף כי בנפשו דבר אדניהו את הדבר הזה:<p dir="rtl">
<span dir="rtl" class="inlineHeader" id="b10_Kings_1, פרק ב, כד">כד</span>
ועתה חי יהוה אשר הכינני ויושיביני על כסא דוד אבי ואשר עשה לי בית כאשר דבר כי היום יומת אדניהו:<p dir="rtl">
<span dir="rtl" class="inlineHeader" id="b10_Kings_1, פרק ב, כה">כה</span>
וישלח המלך שלמה ביד בניהו בן יהוידע ויפגע בו וימת: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ב, כו">כו</span>
ולאביתר הכהן אמר המלך ענתת לך על שדיך כי איש מות אתה וביום הזה לא אמיתך כי נשאת את ארון אדני יהוה לפני דוד אבי וכי התענית בכל אשר התענה אבי:<p dir="rtl">
<span dir="rtl" class="inlineHeader" id="b10_Kings_1, פרק ב, כז">כז</span>
ויגרש שלמה את אביתר מהיות כהן ליהוה למלא את דבר יהוה אשר דבר על בית עלי בשלה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ב, כח">כח</span>
והשמעה באה עד יואב כי יואב נטה אחרי אדניה ואחרי אבשלום לא נטה וינס יואב אל אהל יהוה ויחזק בקרנות המזבח:<p dir="rtl">
<span dir="rtl" class="inlineHeader" id="b10_Kings_1, פרק ב, כט">כט</span>
ויגד למלך שלמה כי נס יואב אל אהל יהוה והנה אצל המזבח וישלח שלמה את בניהו בן יהוידע לאמר לך פגע בו:<p dir="rtl">
<span dir="rtl" class="inlineHeader" id="b10_Kings_1, פרק ב, ל">ל</span>
ויבא בניהו אל אהל יהוה ויאמר אליו כה אמר המלך צא ויאמר לא כי פה אמות וישב בניהו את המלך דבר לאמר כה דבר יואב וכה ענני:<p dir="rtl">
<span dir="rtl" class="inlineHeader" id="b10_Kings_1, פרק ב, לא">לא</span>
ויאמר לו המלך עשה כאשר דבר ופגע בו וקברתו והסירת דמי חנם אשר שפך יואב מעלי ומעל בית אבי:<p dir="rtl">
<span dir="rtl" class="inlineHeader" id="b10_Kings_1, פרק ב, לב">לב</span>
והשיב יהוה את דמו על ראשו אשר פגע בשני אנשים צדקים וטבים ממנו ויהרגם בחרב ואבי דוד לא ידע את אבנר בן נר שר צבא ישראל ואת עמשא בן יתר שר צבא יהודה:<p dir="rtl">
<span dir="rtl" class="inlineHeader" id="b10_Kings_1, פרק ב, לג">לג</span>
ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד עולם מעם יהוה:<p dir="rtl">
<span dir="rtl" class="inlineHeader" id="b10_Kings_1, פרק ב, לד">לד</span>
ויעל בניהו בן יהוידע ויפגע בו וימתהו ויקבר בביתו במדבר:<p dir="rtl">
<span dir="rtl" class="inlineHeader" id="b10_Kings_1, פרק ב, לה">לה</span>
ויתן המלך את בניהו בן יהוידע תחתיו על הצבא ואת צדוק הכהן נתן המלך תחת אביתר:<p dir="rtl">
<span dir="rtl" class="inlineHeader" id="b10_Kings_1, פרק ב, לו">לו</span>
וישלח המלך ויקרא לשמעי ויאמר לו בנה לך בית בירושלם וישבת שם ולא תצא משם אנה ואנה:<p dir="rtl">
<span dir="rtl" class="inlineHeader" id="b10_Kings_1, פרק ב, לז">לז</span>
והיה ביום צאתך ועברת את נחל קדרון ידע תדע כי מות תמות דמך יהיה בראשך:<p dir="rtl">
<span dir="rtl" class="inlineHeader" id="b10_Kings_1, פרק ב, לח">לח</span>
ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ב, לט">לט</span>
ויהי מקץ שלש שנים ויברחו שני עבדים לשמעי אל אכיש בן מעכה מלך גת ויגידו לשמעי לאמר הנה עבדיך בגת:<p dir="rtl">
<span dir="rtl" class="inlineHeader" id="b10_Kings_1, פרק ב, מ">מ</span>
ויקם שמעי ויחבש את חמרו וילך גתה אל אכיש לבקש את עבדיו וילך שמעי ויבא את עבדיו מגת:<p dir="rtl">
<span dir="rtl" class="inlineHeader" id="b10_Kings_1, פרק ב, מא">מא</span>
ויגד לשלמה כי הלך שמעי מירושלם גת וישב:<p dir="rtl">
<span dir="rtl" class="inlineHeader" id="b10_Kings_1, פרק ב, מב">מב</span>
וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי:<p dir="rtl">
<span dir="rtl" class="inlineHeader" id="b10_Kings_1, פרק ב, מג">מג</span>
ומדוע לא שמרת את שבעת יהוה ואת המצוה אשר צויתי עליך:<p dir="rtl">
<span dir="rtl" class="inlineHeader" id="b10_Kings_1, פרק ב, מד">מד</span>
ויאמר המלך אל שמעי אתה ידעת את כל הרעה אשר ידע לבבך אשר עשית לדוד אבי והשיב יהוה את רעתך בראשך:<p dir="rtl">
<span dir="rtl" class="inlineHeader" id="b10_Kings_1, פרק ב, מה">מה</span>
והמלך שלמה ברוך וכסא דוד יהיה נכון לפני יהוה עד עולם:<p dir="rtl">
<span dir="rtl" class="inlineHeader" id="b10_Kings_1, פרק ב, מו">מו</span>
ויצו המלך את בניהו בן יהוידע ויצא ויפגע בו וימת והממלכה נכונה ביד שלמה:<p dir="rtl">
<h3 dir="rtl" id="b10_Kings_1, פרק ג">פרק-ג</h3><p dir="rtl">
<span dir="rtl" class="inlineHeader" id="b10_Kings_1, פרק ג, א">א</span>
ויתחתן שלמה את פרעה מלך מצרים ויקח את בת פרעה ויביאה אל עיר דוד עד כלתו לבנות את ביתו ואת בית יהוה ואת חומת ירושלם סביב:<p dir="rtl">
<span dir="rtl" class="inlineHeader" id="b10_Kings_1, פרק ג, ב">ב</span>
רק העם מזבחים בבמות כי לא נבנה בית לשם יהוה עד הימים ההם: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ג, ג">ג</span>
ויאהב שלמה את יהוה ללכת בחקות דוד אביו רק בבמות הוא מזבח ומקטיר:<p dir="rtl">
<span dir="rtl" class="inlineHeader" id="b10_Kings_1, פרק ג, ד">ד</span>
וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא:<p dir="rtl">
<span dir="rtl" class="inlineHeader" id="b10_Kings_1, פרק ג, ה">ה</span>
בגבעון נראה יהוה אל שלמה בחלום הלילה ויאמר אלהים שאל מה אתן לך:<p dir="rtl">
<span dir="rtl" class="inlineHeader" id="b10_Kings_1, פרק ג, ו">ו</span>
ויאמר שלמה אתה עשית עם עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר לו את החסד הגדול הזה ותתן לו בן ישב על כסאו כיום הזה:<p dir="rtl">
<span dir="rtl" class="inlineHeader" id="b10_Kings_1, פרק ג, ז">ז</span>
ועתה יהוה אלהי אתה המלכת את עבדך תחת דוד אבי ואנכי נער קטן לא אדע צאת ובא:<p dir="rtl">
<span dir="rtl" class="inlineHeader" id="b10_Kings_1, פרק ג, ח">ח</span>
ועבדך בתוך עמך אשר בחרת עם רב אשר לא ימנה ולא יספר מרב:<p dir="rtl">
<span dir="rtl" class="inlineHeader" id="b10_Kings_1, פרק ג, ט">ט</span>
ונתת לעבדך לב שמע לשפט את עמך להבין בין טוב לרע כי מי יוכל לשפט את עמך הכבד הזה:<p dir="rtl">
<span dir="rtl" class="inlineHeader" id="b10_Kings_1, פרק ג, י">י</span>
וייטב הדבר בעיני אדני כי שאל שלמה את הדבר הזה:<p dir="rtl">
<span dir="rtl" class="inlineHeader" id="b10_Kings_1, פרק ג, יא">יא</span>
ויאמר אלהים אליו יען אשר שאלת את הדבר הזה ולא שאלת לך ימים רבים ולא שאלת לך עשר ולא שאלת נפש איביך ושאלת לך הבין לשמע משפט:<p dir="rtl">
<span dir="rtl" class="inlineHeader" id="b10_Kings_1, פרק ג, יב">יב</span>
הנה עשיתי כדבריך הנה נתתי לך לב חכם ונבון אשר כמוך לא היה לפניך ואחריך לא יקום כמוך:<p dir="rtl">
<span dir="rtl" class="inlineHeader" id="b10_Kings_1, פרק ג, יג">יג</span>
וגם אשר לא שאלת נתתי לך גם עשר גם כבוד אשר לא היה כמוך איש במלכים כל ימיך:<p dir="rtl">
<span dir="rtl" class="inlineHeader" id="b10_Kings_1, פרק ג, יד">יד</span>
ואם תלך בדרכי לשמר חקי ומצותי כאשר הלך דויד אביך והארכתי את ימיך: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ג, טו">טו</span>
ויקץ שלמה והנה חלום ויבוא ירושלם ויעמד לפני ארון ברית אדני ויעל עלות ויעש שלמים ויעש משתה לכל עבדיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ג, טז">טז</span>
אז תבאנה שתים נשים זנות אל המלך ותעמדנה לפניו:<p dir="rtl">
<span dir="rtl" class="inlineHeader" id="b10_Kings_1, פרק ג, יז">יז</span>
ותאמר האשה האחת בי אדני אני והאשה הזאת ישבת בבית אחד ואלד עמה בבית:<p dir="rtl">
<span dir="rtl" class="inlineHeader" id="b10_Kings_1, פרק ג, יח">יח</span>
ויהי ביום השלישי ללדתי ותלד גם האשה הזאת ואנחנו יחדו אין זר אתנו בבית זולתי שתים אנחנו בבית:<p dir="rtl">
<span dir="rtl" class="inlineHeader" id="b10_Kings_1, פרק ג, יט">יט</span>
וימת בן האשה הזאת לילה אשר שכבה עליו:<p dir="rtl">
<span dir="rtl" class="inlineHeader" id="b10_Kings_1, פרק ג, כ">כ</span>
ותקם בתוך הלילה ותקח את בני מאצלי ואמתך ישנה ותשכיבהו בחיקה ואת בנה המת השכיבה בחיקי:<p dir="rtl">
<span dir="rtl" class="inlineHeader" id="b10_Kings_1, פרק ג, כא">כא</span>
ואקם בבקר להיניק את בני והנה מת ואתבונן אליו בבקר והנה לא היה בני אשר ילדתי:<p dir="rtl">
<span dir="rtl" class="inlineHeader" id="b10_Kings_1, פרק ג, כב">כב</span>
ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך:<p dir="rtl">
<span dir="rtl" class="inlineHeader" id="b10_Kings_1, פרק ג, כג">כג</span>
ויאמר המלך זאת אמרת זה בני החי ובנך המת וזאת אמרת לא כי בנך המת ובני החי: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ג, כד">כד</span>
ויאמר המלך קחו לי חרב ויבאו החרב לפני המלך:<p dir="rtl">
<span dir="rtl" class="inlineHeader" id="b10_Kings_1, פרק ג, כה">כה</span>
ויאמר המלך גזרו את הילד החי לשנים ותנו את החצי לאחת ואת החצי לאחת:<p dir="rtl">
<span dir="rtl" class="inlineHeader" id="b10_Kings_1, פרק ג, כו">כו</span>
ותאמר האשה אשר בנה החי אל המלך כי נכמרו רחמיה על בנה ותאמר בי אדני תנו לה את הילוד החי והמת אל תמיתהו וזאת אמרת גם לי גם לך לא יהיה גזרו:<p dir="rtl">
<span dir="rtl" class="inlineHeader" id="b10_Kings_1, פרק ג, כז">כז</span>
ויען המלך ויאמר תנו לה את הילוד החי והמת לא תמיתהו היא אמו:<p dir="rtl">
<span dir="rtl" class="inlineHeader" id="b10_Kings_1, פרק ג, כח">כח</span>
וישמעו כל ישראל את המשפט אשר שפט המלך ויראו מפני המלך כי ראו כי חכמת אלהים בקרבו לעשות משפט: <B>(ס)</B><p dir="rtl">
<h3 dir="rtl" id="b10_Kings_1, פרק ד">פרק-ד</h3><p dir="rtl">
<span dir="rtl" class="inlineHeader" id="b10_Kings_1, פרק ד, א">א</span>
ויהי המלך שלמה מלך על כל ישראל: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ב">ב</span>
ואלה השרים אשר לו עזריהו בן צדוק הכהן: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ג">ג</span>
אליחרף ואחיה בני שישא ספרים יהושפט בן אחילוד המזכיר:<p dir="rtl">
<span dir="rtl" class="inlineHeader" id="b10_Kings_1, פרק ד, ד">ד</span>
ובניהו בן יהוידע על הצבא וצדוק ואביתר כהנים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ה">ה</span>
ועזריהו בן נתן על הנצבים וזבוד בן נתן כהן רעה המלך:<p dir="rtl">
<span dir="rtl" class="inlineHeader" id="b10_Kings_1, פרק ד, ו">ו</span>
ואחישר על הבית ואדנירם בן עבדא על המס: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ז">ז</span>
ולשלמה שנים עשר נצבים על כל ישראל וכלכלו את המלך ואת ביתו חדש בשנה יהיה על אחד לכלכל: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ח">ח</span>
ואלה שמותם בן חור בהר אפרים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, ט">ט</span>
בן דקר במקץ ובשעלבים ובית שמש ואילון בית חנן: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, י">י</span>
בן חסד בארבות לו שכה וכל ארץ חפר: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יא">יא</span>
בן אבינדב כל נפת דאר טפת בת שלמה היתה לו לאשה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יב">יב</span>
בענא בן אחילוד תענך ומגדו וכל בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יג">יג</span>
בן גבר ברמת גלעד לו חות יאיר בן מנשה אשר בגלעד לו חבל ארגב אשר בבשן ששים ערים גדלות חומה ובריח נחשת: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יד">יד</span>
אחינדב בן עדא מחנימה:<p dir="rtl">
<span dir="rtl" class="inlineHeader" id="b10_Kings_1, פרק ד, טו">טו</span>
אחימעץ בנפתלי גם הוא לקח את בשמת בת שלמה לאשה:<p dir="rtl">
<span dir="rtl" class="inlineHeader" id="b10_Kings_1, פרק ד, טז">טז</span>
בענא בן חושי באשר ובעלות: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יז">יז</span>
יהושפט בן פרוח ביששכר: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יח">יח</span>
שמעי בן אלא בבנימן: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ד, יט">יט</span>
גבר בן ארי בארץ גלעד ארץ סיחון מלך האמרי ועג מלך הבשן ונציב אחד אשר בארץ:<p dir="rtl">
<span dir="rtl" class="inlineHeader" id="b10_Kings_1, פרק ד, כ">כ</span>
יהודה וישראל רבים כחול אשר על הים לרב אכלים ושתים ושמחים:<p dir="rtl">
<h3 dir="rtl" id="b10_Kings_1, פרק ה">פרק-ה</h3><p dir="rtl">
<span dir="rtl" class="inlineHeader" id="b10_Kings_1, פרק ה, א">א</span>
ושלמה היה מושל בכל הממלכות מן הנהר ארץ פלשתים ועד גבול מצרים מגשים מנחה ועבדים את שלמה כל ימי חייו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ה, ב">ב</span>
ויהי לחם שלמה ליום אחד שלשים כר סלת וששים כר קמח:<p dir="rtl">
<span dir="rtl" class="inlineHeader" id="b10_Kings_1, פרק ה, ג">ג</span>
עשרה בקר בראים ועשרים בקר רעי ומאה צאן לבד מאיל וצבי ויחמור וברברים אבוסים:<p dir="rtl">
<span dir="rtl" class="inlineHeader" id="b10_Kings_1, פרק ה, ד">ד</span>
כי הוא רדה בכל עבר הנהר מתפסח ועד עזה בכל מלכי עבר הנהר ושלום היה לו מכל עבריו מסביב:<p dir="rtl">
<span dir="rtl" class="inlineHeader" id="b10_Kings_1, פרק ה, ה">ה</span>
וישב יהודה וישראל לבטח איש תחת גפנו ותחת תאנתו מדן ועד באר שבע כל ימי שלמה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ה, ו">ו</span>
ויהי לשלמה ארבעים אלף ארות סוסים למרכבו ושנים עשר אלף פרשים:<p dir="rtl">
<span dir="rtl" class="inlineHeader" id="b10_Kings_1, פרק ה, ז">ז</span>
וכלכלו הנצבים האלה את המלך שלמה ואת כל הקרב אל שלחן המלך שלמה איש חדשו לא יעדרו דבר:<p dir="rtl">
<span dir="rtl" class="inlineHeader" id="b10_Kings_1, פרק ה, ח">ח</span>
והשערים והתבן לסוסים ולרכש יבאו אל המקום אשר יהיה שם איש כמשפטו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ה, ט">ט</span>
ויתן אלהים חכמה לשלמה ותבונה הרבה מאד ורחב לב כחול אשר על שפת הים:<p dir="rtl">
<span dir="rtl" class="inlineHeader" id="b10_Kings_1, פרק ה, י">י</span>
ותרב חכמת שלמה מחכמת כל בני קדם ומכל חכמת מצרים:<p dir="rtl">
<span dir="rtl" class="inlineHeader" id="b10_Kings_1, פרק ה, יא">יא</span>
ויחכם מכל האדם מאיתן האזרחי והימן וכלכל ודרדע בני מחול ויהי שמו בכל הגוים סביב:<p dir="rtl">
<span dir="rtl" class="inlineHeader" id="b10_Kings_1, פרק ה, יב">יב</span>
וידבר שלשת אלפים משל ויהי שירו חמשה ואלף:<p dir="rtl">
<span dir="rtl" class="inlineHeader" id="b10_Kings_1, פרק ה, יג">יג</span>
וידבר על העצים מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים:<p dir="rtl">
<span dir="rtl" class="inlineHeader" id="b10_Kings_1, פרק ה, יד">יד</span>
ויבאו מכל העמים לשמע את חכמת שלמה מאת כל מלכי הארץ אשר שמעו את חכמתו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ה, טו">טו</span>
וישלח חירם מלך צור את עבדיו אל שלמה כי שמע כי אתו משחו למלך תחת אביהו כי אהב היה חירם לדוד כל הימים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ה, טז">טז</span>
וישלח שלמה אל חירם לאמר:<p dir="rtl">
<span dir="rtl" class="inlineHeader" id="b10_Kings_1, פרק ה, יז">יז</span>
אתה ידעת את דוד אבי כי לא יכל לבנות בית לשם יהוה אלהיו מפני המלחמה אשר סבבהו עד תת יהוה אתם תחת כפות רגלו<p dir="rtl">
<span dir="rtl" class="inlineHeader" id="b10_Kings_1, פרק ה, יח">יח</span>
ועתה הניח יהוה אלהי לי מסביב אין שטן ואין פגע רע:<p dir="rtl">
<span dir="rtl" class="inlineHeader" id="b10_Kings_1, פרק ה, יט">יט</span>
והנני אמר לבנות בית לשם יהוה אלהי כאשר דבר יהוה אל דוד אבי לאמר בנך אשר אתן תחתיך על כסאך הוא יבנה הבית לשמי:<p dir="rtl">
<span dir="rtl" class="inlineHeader" id="b10_Kings_1, פרק ה, כ">כ</span>
ועתה צוה ויכרתו לי ארזים מן הלבנון ועבדי יהיו עם עבדיך ושכר עבדיך אתן לך ככל אשר תאמר כי אתה ידעת כי אין בנו איש ידע לכרת עצים כצדנים:<p dir="rtl">
<span dir="rtl" class="inlineHeader" id="b10_Kings_1, פרק ה, כא">כא</span>
ויהי כשמע חירם את דברי שלמה וישמח מאד ויאמר ברוך יהוה היום אשר נתן לדוד בן חכם על העם הרב הזה:<p dir="rtl">
<span dir="rtl" class="inlineHeader" id="b10_Kings_1, פרק ה, כב">כב</span>
וישלח חירם אל שלמה לאמר שמעתי את אשר שלחת אלי אני אעשה את כל חפצך בעצי ארזים ובעצי ברושים:<p dir="rtl">
<span dir="rtl" class="inlineHeader" id="b10_Kings_1, פרק ה, כג">כג</span>
עבדי ירדו מן הלבנון ימה ואני אשימם דברות בים עד המקום אשר תשלח אלי ונפצתים שם ואתה תשא ואתה תעשה את חפצי לתת לחם ביתי:<p dir="rtl">
<span dir="rtl" class="inlineHeader" id="b10_Kings_1, פרק ה, כד">כד</span>
ויהי חירום נתן לשלמה עצי ארזים ועצי ברושים כל חפצו:<p dir="rtl">
<span dir="rtl" class="inlineHeader" id="b10_Kings_1, פרק ה, כה">כה</span>
ושלמה נתן לחירם עשרים אלף כר חטים מכלת לביתו ועשרים כר שמן כתית כה יתן שלמה לחירם שנה בשנה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ה, כו">כו</span>
ויהוה נתן חכמה לשלמה כאשר דבר לו ויהי שלם בין חירם ובין שלמה ויכרתו ברית שניהם:<p dir="rtl">
<span dir="rtl" class="inlineHeader" id="b10_Kings_1, פרק ה, כז">כז</span>
ויעל המלך שלמה מס מכל ישראל ויהי המס שלשים אלף איש:<p dir="rtl">
<span dir="rtl" class="inlineHeader" id="b10_Kings_1, פרק ה, כח">כח</span>
וישלחם לבנונה עשרת אלפים בחדש חליפות חדש יהיו בלבנון שנים חדשים בביתו ואדנירם על המס: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ה, כט">כט</span>
ויהי לשלמה שבעים אלף נשא סבל ושמנים אלף חצב בהר:<p dir="rtl">
<span dir="rtl" class="inlineHeader" id="b10_Kings_1, פרק ה, ל">ל</span>
לבד משרי הנצבים לשלמה אשר על המלאכה שלשת אלפים ושלש מאות הרדים בעם העשים במלאכה:<p dir="rtl">
<span dir="rtl" class="inlineHeader" id="b10_Kings_1, פרק ה, לא">לא</span>
ויצו המלך ויסעו אבנים גדלות אבנים יקרות ליסד הבית אבני גזית:<p dir="rtl">
<span dir="rtl" class="inlineHeader" id="b10_Kings_1, פרק ה, לב">לב</span>
ויפסלו בני שלמה ובני חירום והגבלים ויכינו העצים והאבנים לבנות הבית: <B>(פ)</B><p dir="rtl">
<h3 dir="rtl" id="b10_Kings_1, פרק ו">פרק-ו</h3><p dir="rtl">
<span dir="rtl" class="inlineHeader" id="b10_Kings_1, פרק ו, א">א</span>
ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו הוא החדש השני למלך שלמה על ישראל ויבן הבית ליהוה:<p dir="rtl">
<span dir="rtl" class="inlineHeader" id="b10_Kings_1, פרק ו, ב">ב</span>
והבית אשר בנה המלך שלמה ליהוה ששים אמה ארכו ועשרים רחבו ושלשים אמה קומתו:<p dir="rtl">
<span dir="rtl" class="inlineHeader" id="b10_Kings_1, פרק ו, ג">ג</span>
והאולם על פני היכל הבית עשרים אמה ארכו על פני רחב הבית עשר באמה רחבו על פני הבית:<p dir="rtl">
<span dir="rtl" class="inlineHeader" id="b10_Kings_1, פרק ו, ד">ד</span>
ויעש לבית חלוני שקפים אטמים:<p dir="rtl">
<span dir="rtl" class="inlineHeader" id="b10_Kings_1, פרק ו, ה">ה</span>
ויבן על קיר הבית יצוע סביב את קירות הבית סביב להיכל ולדביר ויעש צלעות סביב:<p dir="rtl">
<span dir="rtl" class="inlineHeader" id="b10_Kings_1, פרק ו, ו">ו</span>
היצוע התחתנה חמש באמה רחבה והתיכנה שש באמה רחבה והשלישית שבע באמה רחבה כי מגרעות נתן לבית סביב חוצה לבלתי אחז בקירות הבית:<p dir="rtl">
<span dir="rtl" class="inlineHeader" id="b10_Kings_1, פרק ו, ז">ז</span>
והבית בהבנתו אבן שלמה מסע נבנה ומקבות והגרזן כל כלי ברזל לא נשמע בבית בהבנתו:<p dir="rtl">
<span dir="rtl" class="inlineHeader" id="b10_Kings_1, פרק ו, ח">ח</span>
פתח הצלע התיכנה אל כתף הבית הימנית ובלולים יעלו על התיכנה ומן התיכנה אל השלשים:<p dir="rtl">
<span dir="rtl" class="inlineHeader" id="b10_Kings_1, פרק ו, ט">ט</span>
ויבן את הבית ויכלהו ויספן את הבית גבים ושדרת בארזים:<p dir="rtl">
<span dir="rtl" class="inlineHeader" id="b10_Kings_1, פרק ו, י">י</span>
ויבן את היצוע על כל הבית חמש אמות קומתו ויאחז את הבית בעצי ארזים: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ו, יא">יא</span>
ויהי דבר יהוה אל שלמה לאמר:<p dir="rtl">
<span dir="rtl" class="inlineHeader" id="b10_Kings_1, פרק ו, יב">יב</span>
הבית הזה אשר אתה בנה אם תלך בחקתי ואת משפטי תעשה ושמרת את כל מצותי ללכת בהם והקמתי את דברי אתך אשר דברתי אל דוד אביך:<p dir="rtl">
<span dir="rtl" class="inlineHeader" id="b10_Kings_1, פרק ו, יג">יג</span>
ושכנתי בתוך בני ישראל ולא אעזב את עמי ישראל: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ו, יד">יד</span>
ויבן שלמה את הבית ויכלהו:<p dir="rtl">
<span dir="rtl" class="inlineHeader" id="b10_Kings_1, פרק ו, טו">טו</span>
ויבן את קירות הבית מביתה בצלעות ארזים מקרקע הבית עד קירות הספן צפה עץ מבית ויצף את קרקע הבית בצלעות ברושים:<p dir="rtl">
<span dir="rtl" class="inlineHeader" id="b10_Kings_1, פרק ו, טז">טז</span>
ויבן את עשרים אמה מירכותי הבית בצלעות ארזים מן הקרקע עד הקירות ויבן לו מבית לדביר לקדש הקדשים:<p dir="rtl">
<span dir="rtl" class="inlineHeader" id="b10_Kings_1, פרק ו, יז">יז</span>
וארבעים באמה היה הבית הוא ההיכל לפני:<p dir="rtl">
<span dir="rtl" class="inlineHeader" id="b10_Kings_1, פרק ו, יח">יח</span>
וארז אל הבית פנימה מקלעת פקעים ופטורי צצים הכל ארז אין אבן נראה:<p dir="rtl">
<span dir="rtl" class="inlineHeader" id="b10_Kings_1, פרק ו, יט">יט</span>
ודביר בתוך הבית מפנימה הכין לתתן שם את ארון ברית יהוה:<p dir="rtl">
<span dir="rtl" class="inlineHeader" id="b10_Kings_1, פרק ו, כ">כ</span>
ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז:<p dir="rtl">
<span dir="rtl" class="inlineHeader" id="b10_Kings_1, פרק ו, כא">כא</span>
ויצף שלמה את הבית מפנימה זהב סגור ויעבר ברתיקות זהב לפני הדביר ויצפהו זהב:<p dir="rtl">
<span dir="rtl" class="inlineHeader" id="b10_Kings_1, פרק ו, כב">כב</span>
ואת כל הבית צפה זהב עד תם כל הבית וכל המזבח אשר לדביר צפה זהב:<p dir="rtl">
<span dir="rtl" class="inlineHeader" id="b10_Kings_1, פרק ו, כג">כג</span>
ויעש בדביר שני כרובים עצי שמן עשר אמות קומתו:<p dir="rtl">
<span dir="rtl" class="inlineHeader" id="b10_Kings_1, פרק ו, כד">כד</span>
וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד קצות כנפיו:<p dir="rtl">
<span dir="rtl" class="inlineHeader" id="b10_Kings_1, פרק ו, כה">כה</span>
ועשר באמה הכרוב השני מדה אחת וקצב אחד לשני הכרבים:<p dir="rtl">
<span dir="rtl" class="inlineHeader" id="b10_Kings_1, פרק ו, כו">כו</span>
קומת הכרוב האחד עשר באמה וכן הכרוב השני:<p dir="rtl">
<span dir="rtl" class="inlineHeader" id="b10_Kings_1, פרק ו, כז">כז</span>
ויתן את הכרובים בתוך הבית הפנימי ויפרשו את כנפי הכרבים ותגע כנף האחד בקיר וכנף הכרוב השני נגעת בקיר השני וכנפיהם אל תוך הבית נגעת כנף אל כנף:<p dir="rtl">
<span dir="rtl" class="inlineHeader" id="b10_Kings_1, פרק ו, כח">כח</span>
ויצף את הכרובים זהב:<p dir="rtl">
<span dir="rtl" class="inlineHeader" id="b10_Kings_1, פרק ו, כט">כט</span>
ואת כל קירות הבית מסב קלע פתוחי מקלעות כרובים ותמרת ופטורי צצים מלפנים ולחיצון:<p dir="rtl">
<span dir="rtl" class="inlineHeader" id="b10_Kings_1, פרק ו, ל">ל</span>
ואת קרקע הבית צפה זהב לפנימה ולחיצון:<p dir="rtl">
<span dir="rtl" class="inlineHeader" id="b10_Kings_1, פרק ו, לא">לא</span>
ואת פתח הדביר עשה דלתות עצי שמן האיל מזוזות חמשית:<p dir="rtl">
<span dir="rtl" class="inlineHeader" id="b10_Kings_1, פרק ו, לב">לב</span>
ושתי דלתות עצי שמן וקלע עליהם מקלעות כרובים ותמרות ופטורי צצים וצפה זהב וירד על הכרובים ועל התמרות את הזהב:<p dir="rtl">
<span dir="rtl" class="inlineHeader" id="b10_Kings_1, פרק ו, לג">לג</span>
וכן עשה לפתח ההיכל מזוזות עצי שמן מאת רבעית:<p dir="rtl">
<span dir="rtl" class="inlineHeader" id="b10_Kings_1, פרק ו, לד">לד</span>
ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים:<p dir="rtl">
<span dir="rtl" class="inlineHeader" id="b10_Kings_1, פרק ו, לה">לה</span>
וקלע כרובים ותמרות ופטרי צצים וצפה זהב מישר על המחקה:<p dir="rtl">
<span dir="rtl" class="inlineHeader" id="b10_Kings_1, פרק ו, לו">לו</span>
ויבן את החצר הפנימית שלשה טורי גזית וטור כרתת ארזים:<p dir="rtl">
<span dir="rtl" class="inlineHeader" id="b10_Kings_1, פרק ו, לז">לז</span>
בשנה הרביעית יסד בית יהוה בירח זו:<p dir="rtl">
<span dir="rtl" class="inlineHeader" id="b10_Kings_1, פרק ו, לח">לח</span>
ובשנה האחת עשרה בירח בול הוא החדש השמיני כלה הבית לכל דבריו ולכל משפטו ויבנהו שבע שנים:<p dir="rtl">
<h3 dir="rtl" id="b10_Kings_1, פרק ז">פרק-ז</h3><p dir="rtl">
<span dir="rtl" class="inlineHeader" id="b10_Kings_1, פרק ז, א">א</span>
ואת ביתו בנה שלמה שלש עשרה שנה ויכל את כל ביתו:<p dir="rtl">
<span dir="rtl" class="inlineHeader" id="b10_Kings_1, פרק ז, ב">ב</span>
ויבן את בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על העמודים:<p dir="rtl">
<span dir="rtl" class="inlineHeader" id="b10_Kings_1, פרק ז, ג">ג</span>
וספן בארז ממעל על הצלעת אשר על העמודים ארבעים וחמשה חמשה עשר הטור:<p dir="rtl">
<span dir="rtl" class="inlineHeader" id="b10_Kings_1, פרק ז, ד">ד</span>
ושקפים שלשה טורים ומחזה אל מחזה שלש פעמים:<p dir="rtl">
<span dir="rtl" class="inlineHeader" id="b10_Kings_1, פרק ז, ה">ה</span>
וכל הפתחים והמזוזות רבעים שקף ומול מחזה אל מחזה שלש פעמים:<p dir="rtl">
<span dir="rtl" class="inlineHeader" id="b10_Kings_1, פרק ז, ו">ו</span>
ואת אולם העמודים עשה חמשים אמה ארכו ושלשים אמה רחבו ואולם על פניהם ועמדים ועב על פניהם:<p dir="rtl">
<span dir="rtl" class="inlineHeader" id="b10_Kings_1, פרק ז, ז">ז</span>
ואולם הכסא אשר ישפט שם אלם המשפט עשה וספון בארז מהקרקע עד הקרקע:<p dir="rtl">
<span dir="rtl" class="inlineHeader" id="b10_Kings_1, פרק ז, ח">ח</span>
וביתו אשר ישב שם חצר האחרת מבית לאולם כמעשה הזה היה ובית יעשה לבת פרעה אשר לקח שלמה כאולם הזה:<p dir="rtl">
<span dir="rtl" class="inlineHeader" id="b10_Kings_1, פרק ז, ט">ט</span>
כל אלה אבנים יקרת כמדת גזית מגררות במגרה מבית ומחוץ וממסד עד הטפחות ומחוץ עד החצר הגדולה:<p dir="rtl">
<span dir="rtl" class="inlineHeader" id="b10_Kings_1, פרק ז, י">י</span>
ומיסד אבנים יקרות אבנים גדלות אבני עשר אמות ואבני שמנה אמות:<p dir="rtl">
<span dir="rtl" class="inlineHeader" id="b10_Kings_1, פרק ז, יא">יא</span>
ומלמעלה אבנים יקרות כמדות גזית וארז:<p dir="rtl">
<span dir="rtl" class="inlineHeader" id="b10_Kings_1, פרק ז, יב">יב</span>
וחצר הגדולה סביב שלשה טורים גזית וטור כרתת ארזים ולחצר בית יהוה הפנימית ולאלם הבית: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ז, יג">יג</span>
וישלח המלך שלמה ויקח את חירם מצר:<p dir="rtl">
<span dir="rtl" class="inlineHeader" id="b10_Kings_1, פרק ז, יד">יד</span>
בן אשה אלמנה הוא ממטה נפתלי ואביו איש צרי חרש נחשת וימלא את החכמה ואת התבונה ואת הדעת לעשות כל מלאכה בנחשת ויבוא אל המלך שלמה ויעש את כל מלאכתו:<p dir="rtl">
<span dir="rtl" class="inlineHeader" id="b10_Kings_1, פרק ז, טו">טו</span>
ויצר את שני העמודים נחשת שמנה עשרה אמה קומת העמוד האחד וחוט שתים עשרה אמה יסב את העמוד השני:<p dir="rtl">
<span dir="rtl" class="inlineHeader" id="b10_Kings_1, פרק ז, טז">טז</span>
ושתי כתרת עשה לתת על ראשי העמודים מצק נחשת חמש אמות קומת הכתרת האחת וחמש אמות קומת הכתרת השנית:<p dir="rtl">
<span dir="rtl" class="inlineHeader" id="b10_Kings_1, פרק ז, יז">יז</span>
שבכים מעשה שבכה גדלים מעשה שרשרות לכתרת אשר על ראש העמודים שבעה לכתרת האחת ושבעה לכתרת השנית:<p dir="rtl">
<span dir="rtl" class="inlineHeader" id="b10_Kings_1, פרק ז, יח">יח</span>
ויעש את העמודים ושני טורים סביב על השבכה האחת לכסות את הכתרת אשר על ראש הרמנים וכן עשה לכתרת השנית:<p dir="rtl">
<span dir="rtl" class="inlineHeader" id="b10_Kings_1, פרק ז, יט">יט</span>
וכתרת אשר על ראש העמודים מעשה שושן באולם ארבע אמות:<p dir="rtl">
<span dir="rtl" class="inlineHeader" id="b10_Kings_1, פרק ז, כ">כ</span>
וכתרת על שני העמודים גם ממעל מלעמת הבטן אשר לעבר שבכה והרמונים מאתים טרים סביב על הכתרת השנית:<p dir="rtl">
<span dir="rtl" class="inlineHeader" id="b10_Kings_1, פרק ז, כא">כא</span>
ויקם את העמדים לאלם ההיכל ויקם את העמוד הימני ויקרא את שמו יכין ויקם את העמוד השמאלי ויקרא את שמו בעז:<p dir="rtl">
<span dir="rtl" class="inlineHeader" id="b10_Kings_1, פרק ז, כב">כב</span>
ועל ראש העמודים מעשה שושן ותתם מלאכת העמודים:<p dir="rtl">
<span dir="rtl" class="inlineHeader" id="b10_Kings_1, פרק ז, כג">כג</span>
ויעש את הים מוצק עשר באמה משפתו עד שפתו עגל סביב וחמש באמה קומתו וקוה שלשים באמה יסב אתו סביב:<p dir="rtl">
<span dir="rtl" class="inlineHeader" id="b10_Kings_1, פרק ז, כד">כד</span>
ופקעים מתחת לשפתו סביב סבבים אתו עשר באמה מקפים את הים סביב שני טורים הפקעים יצקים ביצקתו:<p dir="rtl">
<span dir="rtl" class="inlineHeader" id="b10_Kings_1, פרק ז, כה">כה</span>
עמד על שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה:<p dir="rtl">
<span dir="rtl" class="inlineHeader" id="b10_Kings_1, פרק ז, כו">כו</span>
ועביו טפח ושפתו כמעשה שפת כוס פרח שושן אלפים בת יכיל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ז, כז">כז</span>
ויעש את המכנות עשר נחשת ארבע באמה ארך המכונה האחת וארבע באמה רחבה ושלש באמה קומתה:<p dir="rtl">
<span dir="rtl" class="inlineHeader" id="b10_Kings_1, פרק ז, כח">כח</span>
וזה מעשה המכונה מסגרת להם ומסגרת בין השלבים:<p dir="rtl">
<span dir="rtl" class="inlineHeader" id="b10_Kings_1, פרק ז, כט">כט</span>
ועל המסגרות אשר בין השלבים אריות בקר וכרובים ועל השלבים כן ממעל ומתחת לאריות ולבקר ליות מעשה מורד:<p dir="rtl">
<span dir="rtl" class="inlineHeader" id="b10_Kings_1, פרק ז, ל">ל</span>
וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפת יצקות מעבר איש ליות:<p dir="rtl">
<span dir="rtl" class="inlineHeader" id="b10_Kings_1, פרק ז, לא">לא</span>
ופיהו מבית לכתרת ומעלה באמה ופיה עגל מעשה כן אמה וחצי האמה וגם על פיה מקלעות ומסגרתיהם מרבעות לא עגלות:<p dir="rtl">
<span dir="rtl" class="inlineHeader" id="b10_Kings_1, פרק ז, לב">לב</span>
וארבעת האופנים למתחת למסגרות וידות האופנים במכונה וקומת האופן האחד אמה וחצי האמה:<p dir="rtl">
<span dir="rtl" class="inlineHeader" id="b10_Kings_1, פרק ז, לג">לג</span>
ומעשה האופנים כמעשה אופן המרכבה ידותם וגביהם וחשקיהם וחשריהם הכל מוצק:<p dir="rtl">
<span dir="rtl" class="inlineHeader" id="b10_Kings_1, פרק ז, לד">לד</span>
וארבע כתפות אל ארבע פנות המכנה האחת מן המכנה כתפיה:<p dir="rtl">
<span dir="rtl" class="inlineHeader" id="b10_Kings_1, פרק ז, לה">לה</span>
ובראש המכונה חצי האמה קומה עגל סביב ועל ראש המכנה ידתיה ומסגרתיה ממנה:<p dir="rtl">
<span dir="rtl" class="inlineHeader" id="b10_Kings_1, פרק ז, לו">לו</span>
ויפתח על הלחת ידתיה ועל ומסגרתיה כרובים אריות ותמרת כמער איש וליות סביב:<p dir="rtl">
<span dir="rtl" class="inlineHeader" id="b10_Kings_1, פרק ז, לז">לז</span>
כזאת עשה את עשר המכנות מוצק אחד מדה אחת קצב אחד לכלהנה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ז, לח">לח</span>
ויעש עשרה כירות נחשת ארבעים בת יכיל הכיור האחד ארבע באמה הכיור האחד כיור אחד על המכונה האחת לעשר המכנות:<p dir="rtl">
<span dir="rtl" class="inlineHeader" id="b10_Kings_1, פרק ז, לט">לט</span>
ויתן את המכנות חמש על כתף הבית מימין וחמש על כתף הבית משמאלו ואת הים נתן מכתף הבית הימנית קדמה ממול נגב: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ז, מ">מ</span>
ויעש חירום את הכירות ואת היעים ואת המזרקות ויכל חירם לעשות את כל המלאכה אשר עשה למלך שלמה בית יהוה:<p dir="rtl">
<span dir="rtl" class="inlineHeader" id="b10_Kings_1, פרק ז, מא">מא</span>
עמדים שנים וגלת הכתרת אשר על ראש העמדים שתים והשבכות שתים לכסות את שתי גלת הכתרת אשר על ראש העמודים:<p dir="rtl">
<span dir="rtl" class="inlineHeader" id="b10_Kings_1, פרק ז, מב">מב</span>
ואת הרמנים ארבע מאות לשתי השבכות שני טורים רמנים לשבכה האחת לכסות את שתי גלת הכתרת אשר על פני העמודים:<p dir="rtl">
<span dir="rtl" class="inlineHeader" id="b10_Kings_1, פרק ז, מג">מג</span>
ואת המכנות עשר ואת הכירת עשרה על המכנות:<p dir="rtl">
<span dir="rtl" class="inlineHeader" id="b10_Kings_1, פרק ז, מד">מד</span>
ואת הים האחד ואת הבקר שנים עשר תחת הים:<p dir="rtl">
<span dir="rtl" class="inlineHeader" id="b10_Kings_1, פרק ז, מה">מה</span>
ואת הסירות ואת היעים ואת המזרקות ואת כל הכלים האהל אשר עשה חירם למלך שלמה בית יהוה נחשת ממרט:<p dir="rtl">
<span dir="rtl" class="inlineHeader" id="b10_Kings_1, פרק ז, מו">מו</span>
בככר הירדן יצקם המלך במעבה האדמה בין סכות ובין צרתן:<p dir="rtl">
<span dir="rtl" class="inlineHeader" id="b10_Kings_1, פרק ז, מז">מז</span>
וינח שלמה את כל הכלים מרב מאד מאד לא נחקר משקל הנחשת:<p dir="rtl">
<span dir="rtl" class="inlineHeader" id="b10_Kings_1, פרק ז, מח">מח</span>
ויעש שלמה את כל הכלים אשר בית יהוה את מזבח הזהב ואת השלחן אשר עליו לחם הפנים זהב:<p dir="rtl">
<span dir="rtl" class="inlineHeader" id="b10_Kings_1, פרק ז, מט">מט</span>
ואת המנרות חמש מימין וחמש משמאול לפני הדביר זהב סגור והפרח והנרת והמלקחים זהב:<p dir="rtl">
<span dir="rtl" class="inlineHeader" id="b10_Kings_1, פרק ז, נ">נ</span>
והספות והמזמרות והמזרקות והכפות והמחתות זהב סגור והפתות לדלתות הבית הפנימי לקדש הקדשים לדלתי הבית להיכל זהב: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ז, נא">נא</span>
ותשלם כל המלאכה אשר עשה המלך שלמה בית יהוה ויבא שלמה את קדשי דוד אביו את הכסף ואת הזהב ואת הכלים נתן באצרות בית יהוה: <B>(פ)</B><p dir="rtl">
<h3 dir="rtl" id="b10_Kings_1, פרק ח">פרק-ח</h3><p dir="rtl">
<span dir="rtl" class="inlineHeader" id="b10_Kings_1, פרק ח, א">א</span>
אז יקהל שלמה את זקני ישראל את כל ראשי המטות נשיאי האבות לבני ישראל אל המלך שלמה ירושלם להעלות את ארון ברית יהוה מעיר דוד היא ציון:<p dir="rtl">
<span dir="rtl" class="inlineHeader" id="b10_Kings_1, פרק ח, ב">ב</span>
ויקהלו אל המלך שלמה כל איש ישראל בירח האתנים בחג הוא החדש השביעי:<p dir="rtl">
<span dir="rtl" class="inlineHeader" id="b10_Kings_1, פרק ח, ג">ג</span>
ויבאו כל זקני ישראל וישאו הכהנים את הארון:<p dir="rtl">
<span dir="rtl" class="inlineHeader" id="b10_Kings_1, פרק ח, ד">ד</span>
ויעלו את ארון יהוה ואת אהל מועד ואת כל כלי הקדש אשר באהל ויעלו אתם הכהנים והלוים:<p dir="rtl">
<span dir="rtl" class="inlineHeader" id="b10_Kings_1, פרק ח, ה">ה</span>
והמלך שלמה וכל עדת ישראל הנועדים עליו אתו לפני הארון מזבחים צאן ובקר אשר לא יספרו ולא ימנו מרב:<p dir="rtl">
<span dir="rtl" class="inlineHeader" id="b10_Kings_1, פרק ח, ו">ו</span>
ויבאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים:<p dir="rtl">
<span dir="rtl" class="inlineHeader" id="b10_Kings_1, פרק ח, ז">ז</span>
כי הכרובים פרשים כנפים אל מקום הארון ויסכו הכרבים על הארון ועל בדיו מלמעלה:<p dir="rtl">
<span dir="rtl" class="inlineHeader" id="b10_Kings_1, פרק ח, ח">ח</span>
ויארכו הבדים ויראו ראשי הבדים מן הקדש על פני הדביר ולא יראו החוצה ויהיו שם עד היום הזה:<p dir="rtl">
<span dir="rtl" class="inlineHeader" id="b10_Kings_1, פרק ח, ט">ט</span>
אין בארון רק שני לחות האבנים אשר הנח שם משה בחרב אשר כרת יהוה עם בני ישראל בצאתם מארץ מצרים:<p dir="rtl">
<span dir="rtl" class="inlineHeader" id="b10_Kings_1, פרק ח, י">י</span>
ויהי בצאת הכהנים מן הקדש והענן מלא את בית יהוה:<p dir="rtl">
<span dir="rtl" class="inlineHeader" id="b10_Kings_1, פרק ח, יא">יא</span>
ולא יכלו הכהנים לעמד לשרת מפני הענן כי מלא כבוד יהוה את בית יהוה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ח, יב">יב</span>
אז אמר שלמה יהוה אמר לשכן בערפל:<p dir="rtl">
<span dir="rtl" class="inlineHeader" id="b10_Kings_1, פרק ח, יג">יג</span>
בנה בניתי בית זבל לך מכון לשבתך עולמים:<p dir="rtl">
<span dir="rtl" class="inlineHeader" id="b10_Kings_1, פרק ח, יד">יד</span>
ויסב המלך את פניו ויברך את כל קהל ישראל וכל קהל ישראל עמד:<p dir="rtl">
<span dir="rtl" class="inlineHeader" id="b10_Kings_1, פרק ח, טו">טו</span>
ויאמר ברוך יהוה אלהי ישראל אשר דבר בפיו את דוד אבי ובידו מלא לאמר:<p dir="rtl">
<span dir="rtl" class="inlineHeader" id="b10_Kings_1, פרק ח, טז">טז</span>
מן היום אשר הוצאתי את עמי את ישראל ממצרים לא בחרתי בעיר מכל שבטי ישראל לבנות בית להיות שמי שם ואבחר בדוד להיות על עמי ישראל:<p dir="rtl">
<span dir="rtl" class="inlineHeader" id="b10_Kings_1, פרק ח, יז">יז</span>
ויהי עם לבב דוד אבי לבנות בית לשם יהוה אלהי ישראל:<p dir="rtl">
<span dir="rtl" class="inlineHeader" id="b10_Kings_1, פרק ח, יח">יח</span>
ויאמר יהוה אל דוד אבי יען אשר היה עם לבבך לבנות בית לשמי הטיבת כי היה עם לבבך:<p dir="rtl">
<span dir="rtl" class="inlineHeader" id="b10_Kings_1, פרק ח, יט">יט</span>
רק אתה לא תבנה הבית כי אם בנך היצא מחלציך הוא יבנה הבית לשמי:<p dir="rtl">
<span dir="rtl" class="inlineHeader" id="b10_Kings_1, פרק ח, כ">כ</span>
ויקם יהוה את דברו אשר דבר ואקם תחת דוד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל:<p dir="rtl">
<span dir="rtl" class="inlineHeader" id="b10_Kings_1, פרק ח, כא">כא</span>
ואשם שם מקום לארון אשר שם ברית יהוה אשר כרת עם אבתינו בהוציאו אתם מארץ מצרים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ח, כב">כב</span>
ויעמד שלמה לפני מזבח יהוה נגד כל קהל ישראל ויפרש כפיו השמים:<p dir="rtl">
<span dir="rtl" class="inlineHeader" id="b10_Kings_1, פרק ח, כג">כג</span>
ויאמר יהוה אלהי ישראל אין כמוך אלהים בשמים ממעל ועל הארץ מתחת שמר הברית והחסד לעבדיך ההלכים לפניך בכל לבם:<p dir="rtl">
<span dir="rtl" class="inlineHeader" id="b10_Kings_1, פרק ח, כד">כד</span>
אשר שמרת לעבדך דוד אבי את אשר דברת לו ותדבר בפיך ובידך מלאת כיום הזה:<p dir="rtl">
<span dir="rtl" class="inlineHeader" id="b10_Kings_1, פרק ח, כה">כה</span>
ועתה יהוה אלהי ישראל שמר לעבדך דוד אבי את אשר דברת לו לאמר לא יכרת לך איש מלפני ישב על כסא ישראל רק אם ישמרו בניך את דרכם ללכת לפני כאשר הלכת לפני:<p dir="rtl">
<span dir="rtl" class="inlineHeader" id="b10_Kings_1, פרק ח, כו">כו</span>
ועתה אלהי ישראל יאמן נא דבריך אשר דברת לעבדך דוד אבי:<p dir="rtl">
<span dir="rtl" class="inlineHeader" id="b10_Kings_1, פרק ח, כז">כז</span>
כי האמנם ישב אלהים על הארץ הנה השמים ושמי השמים לא יכלכלוך אף כי הבית הזה אשר בניתי:<p dir="rtl">
<span dir="rtl" class="inlineHeader" id="b10_Kings_1, פרק ח, כח">כח</span>
ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך היום:<p dir="rtl">
<span dir="rtl" class="inlineHeader" id="b10_Kings_1, פרק ח, כט">כט</span>
להיות עינך פתחות אל הבית הזה לילה ויום אל המקום אשר אמרת יהיה שמי שם לשמע אל התפלה אשר יתפלל עבדך אל המקום הזה:<p dir="rtl">
<span dir="rtl" class="inlineHeader" id="b10_Kings_1, פרק ח, ל">ל</span>
ושמעת אל תחנת עבדך ועמך ישראל אשר יתפללו אל המקום הזה ואתה תשמע אל מקום שבתך אל השמים ושמעת וסלחת:<p dir="rtl">
<span dir="rtl" class="inlineHeader" id="b10_Kings_1, פרק ח, לא">לא</span>
את אשר יחטא איש לרעהו ונשא בו אלה להאלתו ובא אלה לפני מזבחך בבית הזה:<p dir="rtl">
<span dir="rtl" class="inlineHeader" id="b10_Kings_1, פרק ח, לב">לב</span>
ואתה תשמע השמים ועשית ושפטת את עבדיך להרשיע רשע לתת דרכו בראשו ולהצדיק צדיק לתת לו כצדקתו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ח, לג">לג</span>
בהנגף עמך ישראל לפני אויב אשר יחטאו לך ושבו אליך והודו את שמך והתפללו והתחננו אליך בבית הזה:<p dir="rtl">
<span dir="rtl" class="inlineHeader" id="b10_Kings_1, פרק ח, לד">לד</span>
ואתה תשמע השמים וסלחת לחטאת עמך ישראל והשבתם אל האדמה אשר נתת לאבותם: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ח, לה">לה</span>
בהעצר שמים ולא יהיה מטר כי יחטאו לך והתפללו אל המקום הזה והודו את שמך ומחטאתם ישובון כי תענם:<p dir="rtl">
<span dir="rtl" class="inlineHeader" id="b10_Kings_1, פרק ח, לו">לו</span>
ואתה תשמע השמים וסלחת לחטאת עבדיך ועמך ישראל כי תורם את הדרך הטובה אשר ילכו בה ונתתה מטר על ארצך אשר נתתה לעמך לנחלה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ח, לז">לז</span>
רעב כי יהיה בארץ דבר כי יהיה שדפון ירקון ארבה חסיל כי יהיה כי יצר לו איבו בארץ שעריו כל נגע כל מחלה:<p dir="rtl">
<span dir="rtl" class="inlineHeader" id="b10_Kings_1, פרק ח, לח">לח</span>
כל תפלה כל תחנה אשר תהיה לכל האדם לכל עמך ישראל אשר ידעון איש נגע לבבו ופרש כפיו אל הבית הזה:<p dir="rtl">
<span dir="rtl" class="inlineHeader" id="b10_Kings_1, פרק ח, לט">לט</span>
ואתה תשמע השמים מכון שבתך וסלחת ועשית ונתת לאיש ככל דרכיו אשר תדע את לבבו כי אתה ידעת לבדך את לבב כל בני האדם:<p dir="rtl">
<span dir="rtl" class="inlineHeader" id="b10_Kings_1, פרק ח, מ">מ</span>
למען יראוך כל הימים אשר הם חיים על פני האדמה אשר נתתה לאבתינו:<p dir="rtl">
<span dir="rtl" class="inlineHeader" id="b10_Kings_1, פרק ח, מא">מא</span>
וגם אל הנכרי אשר לא מעמך ישראל הוא ובא מארץ רחוקה למען שמך:<p dir="rtl">
<span dir="rtl" class="inlineHeader" id="b10_Kings_1, פרק ח, מב">מב</span>
כי ישמעון את שמך הגדול ואת ידך החזקה וזרעך הנטויה ובא והתפלל אל הבית הזה:<p dir="rtl">
<span dir="rtl" class="inlineHeader" id="b10_Kings_1, פרק ח, מג">מג</span>
אתה תשמע השמים מכון שבתך ועשית ככל אשר יקרא אליך הנכרי למען ידעון כל עמי הארץ את שמך ליראה אתך כעמך ישראל ולדעת כי שמך נקרא על הבית הזה אשר בניתי:<p dir="rtl">
<span dir="rtl" class="inlineHeader" id="b10_Kings_1, פרק ח, מד">מד</span>
כי יצא עמך למלחמה על איבו בדרך אשר תשלחם והתפללו אל יהוה דרך העיר אשר בחרת בה והבית אשר בנתי לשמך:<p dir="rtl">
<span dir="rtl" class="inlineHeader" id="b10_Kings_1, פרק ח, מה">מה</span>
ושמעת השמים את תפלתם ואת תחנתם ועשית משפטם:<p dir="rtl">
<span dir="rtl" class="inlineHeader" id="b10_Kings_1, פרק ח, מו">מו</span>
כי יחטאו לך כי אין אדם אשר לא יחטא ואנפת בם ונתתם לפני אויב ושבום שביהם אל ארץ האויב רחוקה או קרובה:<p dir="rtl">
<span dir="rtl" class="inlineHeader" id="b10_Kings_1, פרק ח, מז">מז</span>
והשיבו אל לבם בארץ אשר נשבו שם ושבו והתחננו אליך בארץ שביהם לאמר חטאנו והעוינו רשענו:<p dir="rtl">
<span dir="rtl" class="inlineHeader" id="b10_Kings_1, פרק ח, מח">מח</span>
ושבו אליך בכל לבבם ובכל נפשם בארץ איביהם אשר שבו אתם והתפללו אליך דרך ארצם אשר נתתה לאבותם העיר אשר בחרת והבית אשר בנית לשמך:<p dir="rtl">
<span dir="rtl" class="inlineHeader" id="b10_Kings_1, פרק ח, מט">מט</span>
ושמעת השמים מכון שבתך את תפלתם ואת תחנתם ועשית משפטם:<p dir="rtl">
<span dir="rtl" class="inlineHeader" id="b10_Kings_1, פרק ח, נ">נ</span>
וסלחת לעמך אשר חטאו לך ולכל פשעיהם אשר פשעו בך ונתתם לרחמים לפני שביהם ורחמום:<p dir="rtl">
<span dir="rtl" class="inlineHeader" id="b10_Kings_1, פרק ח, נא">נא</span>
כי עמך ונחלתך הם אשר הוצאת ממצרים מתוך כור הברזל:<p dir="rtl">
<span dir="rtl" class="inlineHeader" id="b10_Kings_1, פרק ח, נב">נב</span>
להיות עיניך פתחות אל תחנת עבדך ואל תחנת עמך ישראל לשמע אליהם בכל קראם אליך:<p dir="rtl">
<span dir="rtl" class="inlineHeader" id="b10_Kings_1, פרק ח, נג">נג</span>
כי אתה הבדלתם לך לנחלה מכל עמי הארץ כאשר דברת ביד משה עבדך בהוציאך את אבתינו ממצרים אדני יהוה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ח, נד">נד</span>
ויהי ככלות שלמה להתפלל אל יהוה את כל התפלה והתחנה הזאת קם מלפני מזבח יהוה מכרע על ברכיו וכפיו פרשות השמים:<p dir="rtl">
<span dir="rtl" class="inlineHeader" id="b10_Kings_1, פרק ח, נה">נה</span>
ויעמד ויברך את כל קהל ישראל קול גדול לאמר:<p dir="rtl">
<span dir="rtl" class="inlineHeader" id="b10_Kings_1, פרק ח, נו">נו</span>
ברוך יהוה אשר נתן מנוחה לעמו ישראל ככל אשר דבר לא נפל דבר אחד מכל דברו הטוב אשר דבר ביד משה עבדו:<p dir="rtl">
<span dir="rtl" class="inlineHeader" id="b10_Kings_1, פרק ח, נז">נז</span>
יהי יהוה אלהינו עמנו כאשר היה עם אבתינו אל יעזבנו ואל יטשנו:<p dir="rtl">
<span dir="rtl" class="inlineHeader" id="b10_Kings_1, פרק ח, נח">נח</span>
להטות לבבנו אליו ללכת בכל דרכיו ולשמר מצותיו וחקיו ומשפטיו אשר צוה את אבתינו:<p dir="rtl">
<span dir="rtl" class="inlineHeader" id="b10_Kings_1, פרק ח, נט">נט</span>
ויהיו דברי אלה אשר התחננתי לפני יהוה קרבים אל יהוה אלהינו יומם ולילה לעשות משפט עבדו ומשפט עמו ישראל דבר יום ביומו:<p dir="rtl">
<span dir="rtl" class="inlineHeader" id="b10_Kings_1, פרק ח, ס">ס</span>
למען דעת כל עמי הארץ כי יהוה הוא האלהים אין עוד:<p dir="rtl">
<span dir="rtl" class="inlineHeader" id="b10_Kings_1, פרק ח, סא">סא</span>
והיה לבבכם שלם עם יהוה אלהינו ללכת בחקיו ולשמר מצותיו כיום הזה:<p dir="rtl">
<span dir="rtl" class="inlineHeader" id="b10_Kings_1, פרק ח, סב">סב</span>
והמלך וכל ישראל עמו זבחים זבח לפני יהוה:<p dir="rtl">
<span dir="rtl" class="inlineHeader" id="b10_Kings_1, פרק ח, סג">סג</span>
ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את בית יהוה המלך וכל בני ישראל:<p dir="rtl">
<span dir="rtl" class="inlineHeader" id="b10_Kings_1, פרק ח, סד">סד</span>
ביום ההוא קדש המלך את תוך החצר אשר לפני בית יהוה כי עשה שם את העלה ואת המנחה ואת חלבי השלמים כי מזבח הנחשת אשר לפני יהוה קטן מהכיל את העלה ואת המנחה ואת חלבי השלמים:<p dir="rtl">
<span dir="rtl" class="inlineHeader" id="b10_Kings_1, פרק ח, סה">סה</span>
ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני יהוה אלהינו שבעת ימים ושבעת ימים ארבעה עשר יום:<p dir="rtl">
<span dir="rtl" class="inlineHeader" id="b10_Kings_1, פרק ח, סו">סו</span>
ביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה יהוה לדוד עבדו ולישראל עמו:<p dir="rtl">
<h3 dir="rtl" id="b10_Kings_1, פרק ט">פרק-ט</h3><p dir="rtl">
<span dir="rtl" class="inlineHeader" id="b10_Kings_1, פרק ט, א">א</span>
ויהי ככלות שלמה לבנות את בית יהוה ואת בית המלך ואת כל חשק שלמה אשר חפץ לעשות: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ט, ב">ב</span>
וירא יהוה אל שלמה שנית כאשר נראה אליו בגבעון:<p dir="rtl">
<span dir="rtl" class="inlineHeader" id="b10_Kings_1, פרק ט, ג">ג</span>
ויאמר יהוה אליו שמעתי את תפלתך ואת תחנתך אשר התחננתה לפני הקדשתי את הבית הזה אשר בנתה לשום שמי שם עד עולם והיו עיני ולבי שם כל הימים:<p dir="rtl">
<span dir="rtl" class="inlineHeader" id="b10_Kings_1, פרק ט, ד">ד</span>
ואתה אם תלך לפני כאשר הלך דוד אביך בתם לבב ובישר לעשות ככל אשר צויתיך חקי ומשפטי תשמר:<p dir="rtl">
<span dir="rtl" class="inlineHeader" id="b10_Kings_1, פרק ט, ה">ה</span>
והקמתי את כסא ממלכתך על ישראל לעלם כאשר דברתי על דוד אביך לאמר לא יכרת לך איש מעל כסא ישראל:<p dir="rtl">
<span dir="rtl" class="inlineHeader" id="b10_Kings_1, פרק ט, ו">ו</span>
אם שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם:<p dir="rtl">
<span dir="rtl" class="inlineHeader" id="b10_Kings_1, פרק ט, ז">ז</span>
והכרתי את ישראל מעל פני האדמה אשר נתתי להם ואת הבית אשר הקדשתי לשמי אשלח מעל פני והיה ישראל למשל ולשנינה בכל העמים:<p dir="rtl">
<span dir="rtl" class="inlineHeader" id="b10_Kings_1, פרק ט, ח">ח</span>
והבית הזה יהיה עליון כל עבר עליו ישם ושרק ואמרו על מה עשה יהוה ככה לארץ הזאת ולבית הזה:<p dir="rtl">
<span dir="rtl" class="inlineHeader" id="b10_Kings_1, פרק ט, ט">ט</span>
ואמרו על אשר עזבו את יהוה אלהיהם אשר הוציא את אבתם מארץ מצרים ויחזקו באלהים אחרים וישתחו להם ויעבדם על כן הביא יהוה עליהם את כל הרעה הזאת: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ט, י">י</span>
ויהי מקצה עשרים שנה אשר בנה שלמה את שני הבתים את בית יהוה ואת בית המלך:<p dir="rtl">
<span dir="rtl" class="inlineHeader" id="b10_Kings_1, פרק ט, יא">יא</span>
חירם מלך צר נשא את שלמה בעצי ארזים ובעצי ברושים ובזהב לכל חפצו אז יתן המלך שלמה לחירם עשרים עיר בארץ הגליל:<p dir="rtl">
<span dir="rtl" class="inlineHeader" id="b10_Kings_1, פרק ט, יב">יב</span>
ויצא חירם מצר לראות את הערים אשר נתן לו שלמה ולא ישרו בעיניו:<p dir="rtl">
<span dir="rtl" class="inlineHeader" id="b10_Kings_1, פרק ט, יג">יג</span>
ויאמר מה הערים האלה אשר נתתה לי אחי ויקרא להם ארץ כבול עד היום הזה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק ט, יד">יד</span>
וישלח חירם למלך מאה ועשרים ככר זהב:<p dir="rtl">
<span dir="rtl" class="inlineHeader" id="b10_Kings_1, פרק ט, טו">טו</span>
וזה דבר המס אשר העלה המלך שלמה לבנות את בית יהוה ואת ביתו ואת המלוא ואת חומת ירושלם ואת חצר ואת מגדו ואת גזר:<p dir="rtl">
<span dir="rtl" class="inlineHeader" id="b10_Kings_1, פרק ט, טז">טז</span>
פרעה מלך מצרים עלה וילכד את גזר וישרפה באש ואת הכנעני הישב בעיר הרג ויתנה שלחים לבתו אשת שלמה:<p dir="rtl">
<span dir="rtl" class="inlineHeader" id="b10_Kings_1, פרק ט, יז">יז</span>
ויבן שלמה את גזר ואת בית חרן תחתון:<p dir="rtl">
<span dir="rtl" class="inlineHeader" id="b10_Kings_1, פרק ט, יח">יח</span>
ואת בעלת ואת תמר במדבר בארץ:<p dir="rtl">
<span dir="rtl" class="inlineHeader" id="b10_Kings_1, פרק ט, יט">יט</span>
ואת כל ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו:<p dir="rtl">
<span dir="rtl" class="inlineHeader" id="b10_Kings_1, פרק ט, כ">כ</span>
כל העם הנותר מן האמרי החתי הפרזי החוי והיבוסי אשר לא מבני ישראל המה:<p dir="rtl">
<span dir="rtl" class="inlineHeader" id="b10_Kings_1, פרק ט, כא">כא</span>
בניהם אשר נתרו אחריהם בארץ אשר לא יכלו בני ישראל להחרימם ויעלם שלמה למס עבד עד היום הזה:<p dir="rtl">
<span dir="rtl" class="inlineHeader" id="b10_Kings_1, פרק ט, כב">כב</span>
ומבני ישראל לא נתן שלמה עבד כי הם אנשי המלחמה ועבדיו ושריו ושלשיו ושרי רכבו ופרשיו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק ט, כג">כג</span>
אלה שרי הנצבים אשר על המלאכה לשלמה חמשים וחמש מאות הרדים בעם העשים במלאכה:<p dir="rtl">
<span dir="rtl" class="inlineHeader" id="b10_Kings_1, פרק ט, כד">כד</span>
אך בת פרעה עלתה מעיר דוד אל ביתה אשר בנה לה אז בנה את המלוא:<p dir="rtl">
<span dir="rtl" class="inlineHeader" id="b10_Kings_1, פרק ט, כה">כה</span>
והעלה שלמה שלש פעמים בשנה עלות ושלמים על המזבח אשר בנה ליהוה והקטיר אתו אשר לפני יהוה ושלם את הבית:<p dir="rtl">
<span dir="rtl" class="inlineHeader" id="b10_Kings_1, פרק ט, כו">כו</span>
ואני עשה המלך שלמה בעציון גבר אשר את אלות על שפת ים סוף בארץ אדום:<p dir="rtl">
<span dir="rtl" class="inlineHeader" id="b10_Kings_1, פרק ט, כז">כז</span>
וישלח חירם באני את עבדיו אנשי אניות ידעי הים עם עבדי שלמה:<p dir="rtl">
<span dir="rtl" class="inlineHeader" id="b10_Kings_1, פרק ט, כח">כח</span>
ויבאו אופירה ויקחו משם זהב ארבע מאות ועשרים ככר ויבאו אל המלך שלמה: <B>(פ)</B><p dir="rtl">
<h3 dir="rtl" id="b10_Kings_1, פרק י">פרק-י</h3><p dir="rtl">
<span dir="rtl" class="inlineHeader" id="b10_Kings_1, פרק י, א">א</span>
ומלכת שבא שמעת את שמע שלמה לשם יהוה ותבא לנסתו בחידות:<p dir="rtl">
<span dir="rtl" class="inlineHeader" id="b10_Kings_1, פרק י, ב">ב</span>
ותבא ירושלמה בחיל כבד מאד גמלים נשאים בשמים וזהב רב מאד ואבן יקרה ותבא אל שלמה ותדבר אליו את כל אשר היה עם לבבה:<p dir="rtl">
<span dir="rtl" class="inlineHeader" id="b10_Kings_1, פרק י, ג">ג</span>
ויגד לה שלמה את כל דבריה לא היה דבר נעלם מן המלך אשר לא הגיד לה:<p dir="rtl">
<span dir="rtl" class="inlineHeader" id="b10_Kings_1, פרק י, ד">ד</span>
ותרא מלכת שבא את כל חכמת שלמה והבית אשר בנה:<p dir="rtl">
<span dir="rtl" class="inlineHeader" id="b10_Kings_1, פרק י, ה">ה</span>
ומאכל שלחנו ומושב עבדיו ומעמד משרתו ומלבשיהם ומשקיו ועלתו אשר יעלה בית יהוה ולא היה בה עוד רוח:<p dir="rtl">
<span dir="rtl" class="inlineHeader" id="b10_Kings_1, פרק י, ו">ו</span>
ותאמר אל המלך אמת היה הדבר אשר שמעתי בארצי על דבריך ועל חכמתך:<p dir="rtl">
<span dir="rtl" class="inlineHeader" id="b10_Kings_1, פרק י, ז">ז</span>
ולא האמנתי לדברים עד אשר באתי ותראינה עיני והנה לא הגד לי החצי הוספת חכמה וטוב אל השמועה אשר שמעתי:<p dir="rtl">
<span dir="rtl" class="inlineHeader" id="b10_Kings_1, פרק י, ח">ח</span>
אשרי אנשיך אשרי עבדיך אלה העמדים לפניך תמיד השמעים את חכמתך:<p dir="rtl">
<span dir="rtl" class="inlineHeader" id="b10_Kings_1, פרק י, ט">ט</span>
יהי יהוה אלהיך ברוך אשר חפץ בך לתתך על כסא ישראל באהבת יהוה את ישראל לעלם וישימך למלך לעשות משפט וצדקה:<p dir="rtl">
<span dir="rtl" class="inlineHeader" id="b10_Kings_1, פרק י, י">י</span>
ותתן למלך מאה ועשרים ככר זהב ובשמים הרבה מאד ואבן יקרה לא בא כבשם ההוא עוד לרב אשר נתנה מלכת שבא למלך שלמה:<p dir="rtl">
<span dir="rtl" class="inlineHeader" id="b10_Kings_1, פרק י, יא">יא</span>
וגם אני חירם אשר נשא זהב מאופיר הביא מאפיר עצי אלמגים הרבה מאד ואבן יקרה:<p dir="rtl">
<span dir="rtl" class="inlineHeader" id="b10_Kings_1, פרק י, יב">יב</span>
ויעש המלך את עצי האלמגים מסעד לבית יהוה ולבית המלך וכנרות ונבלים לשרים לא בא כן עצי אלמגים ולא נראה עד היום הזה:<p dir="rtl">
<span dir="rtl" class="inlineHeader" id="b10_Kings_1, פרק י, יג">יג</span>
והמלך שלמה נתן למלכת שבא את כל חפצה אשר שאלה מלבד אשר נתן לה כיד המלך שלמה ותפן ותלך לארצה היא ועבדיה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק י, יד">יד</span>
ויהי משקל הזהב אשר בא לשלמה בשנה אחת שש מאות ששים ושש ככר זהב:<p dir="rtl">
<span dir="rtl" class="inlineHeader" id="b10_Kings_1, פרק י, טו">טו</span>
לבד מאנשי התרים ומסחר הרכלים וכל מלכי הערב ופחות הארץ:<p dir="rtl">
<span dir="rtl" class="inlineHeader" id="b10_Kings_1, פרק י, טז">טז</span>
ויעש המלך שלמה מאתים צנה זהב שחוט שש מאות זהב יעלה על הצנה האחת:<p dir="rtl">
<span dir="rtl" class="inlineHeader" id="b10_Kings_1, פרק י, יז">יז</span>
ושלש מאות מגנים זהב שחוט שלשת מנים זהב יעלה על המגן האחת ויתנם המלך בית יער הלבנון: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק י, יח">יח</span>
ויעש המלך כסא שן גדול ויצפהו זהב מופז:<p dir="rtl">
<span dir="rtl" class="inlineHeader" id="b10_Kings_1, פרק י, יט">יט</span>
שש מעלות לכסה וראש עגל לכסה מאחריו וידת מזה ומזה אל מקום השבת ושנים אריות עמדים אצל הידות:<p dir="rtl">
<span dir="rtl" class="inlineHeader" id="b10_Kings_1, פרק י, כ">כ</span>
ושנים עשר אריים עמדים שם על שש המעלות מזה ומזה לא נעשה כן לכל ממלכות:<p dir="rtl">
<span dir="rtl" class="inlineHeader" id="b10_Kings_1, פרק י, כא">כא</span>
וכל כלי משקה המלך שלמה זהב וכל כלי בית יער הלבנון זהב סגור אין כסף לא נחשב בימי שלמה למאומה:<p dir="rtl">
<span dir="rtl" class="inlineHeader" id="b10_Kings_1, פרק י, כב">כב</span>
כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים:<p dir="rtl">
<span dir="rtl" class="inlineHeader" id="b10_Kings_1, פרק י, כג">כג</span>
ויגדל המלך שלמה מכל מלכי הארץ לעשר ולחכמה:<p dir="rtl">
<span dir="rtl" class="inlineHeader" id="b10_Kings_1, פרק י, כד">כד</span>
וכל הארץ מבקשים את פני שלמה לשמע את חכמתו אשר נתן אלהים בלבו:<p dir="rtl">
<span dir="rtl" class="inlineHeader" id="b10_Kings_1, פרק י, כה">כה</span>
והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים דבר שנה בשנה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק י, כו">כו</span>
ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים וינחם בערי הרכב ועם המלך בירושלם:<p dir="rtl">
<span dir="rtl" class="inlineHeader" id="b10_Kings_1, פרק י, כז">כז</span>
ויתן המלך את הכסף בירושלם כאבנים ואת הארזים נתן כשקמים אשר בשפלה לרב:<p dir="rtl">
<span dir="rtl" class="inlineHeader" id="b10_Kings_1, פרק י, כח">כח</span>
ומוצא הסוסים אשר לשלמה ממצרים ומקוה סחרי המלך יקחו מקוה במחיר:<p dir="rtl">
<span dir="rtl" class="inlineHeader" id="b10_Kings_1, פרק י, כט">כט</span>
ותעלה ותצא מרכבה ממצרים בשש מאות כסף וסוס בחמשים ומאה וכן לכל מלכי החתים ולמלכי ארם בידם יצאו: <B>(פ)</B><p dir="rtl">
<h3 dir="rtl" id="b10_Kings_1, פרק יא">פרק-יא</h3><p dir="rtl">
<span dir="rtl" class="inlineHeader" id="b10_Kings_1, פרק יא, א">א</span>
והמלך שלמה אהב נשים נכריות רבות ואת בת פרעה מואביות עמניות אדמית צדנית חתית:<p dir="rtl">
<span dir="rtl" class="inlineHeader" id="b10_Kings_1, פרק יא, ב">ב</span>
מן הגוים אשר אמר יהוה אל בני ישראל לא תבאו בהם והם לא יבאו בכם אכן יטו את לבבכם אחרי אלהיהם בהם דבק שלמה לאהבה:<p dir="rtl">
<span dir="rtl" class="inlineHeader" id="b10_Kings_1, פרק יא, ג">ג</span>
ויהי לו נשים שרות שבע מאות ופלגשים שלש מאות ויטו נשיו את לבו:<p dir="rtl">
<span dir="rtl" class="inlineHeader" id="b10_Kings_1, פרק יא, ד">ד</span>
ויהי לעת זקנת שלמה נשיו הטו את לבבו אחרי אלהים אחרים ולא היה לבבו שלם עם יהוה אלהיו כלבב דויד אביו:<p dir="rtl">
<span dir="rtl" class="inlineHeader" id="b10_Kings_1, פרק יא, ה">ה</span>
וילך שלמה אחרי עשתרת אלהי צדנים ואחרי מלכם שקץ עמנים:<p dir="rtl">
<span dir="rtl" class="inlineHeader" id="b10_Kings_1, פרק יא, ו">ו</span>
ויעש שלמה הרע בעיני יהוה ולא מלא אחרי יהוה כדוד אביו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יא, ז">ז</span>
אז יבנה שלמה במה לכמוש שקץ מואב בהר אשר על פני ירושלם ולמלך שקץ בני עמון:<p dir="rtl">
<span dir="rtl" class="inlineHeader" id="b10_Kings_1, פרק יא, ח">ח</span>
וכן עשה לכל נשיו הנכריות מקטירות ומזבחות לאלהיהן:<p dir="rtl">
<span dir="rtl" class="inlineHeader" id="b10_Kings_1, פרק יא, ט">ט</span>
ויתאנף יהוה בשלמה כי נטה לבבו מעם יהוה אלהי ישראל הנראה אליו פעמים:<p dir="rtl">
<span dir="rtl" class="inlineHeader" id="b10_Kings_1, פרק יא, י">י</span>
וצוה אליו על הדבר הזה לבלתי לכת אחרי אלהים אחרים ולא שמר את אשר צוה יהוה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יא, יא">יא</span>
ויאמר יהוה לשלמה יען אשר היתה זאת עמך ולא שמרת בריתי וחקתי אשר צויתי עליך קרע אקרע את הממלכה מעליך ונתתיה לעבדך:<p dir="rtl">
<span dir="rtl" class="inlineHeader" id="b10_Kings_1, פרק יא, יב">יב</span>
אך בימיך לא אעשנה למען דוד אביך מיד בנך אקרענה:<p dir="rtl">
<span dir="rtl" class="inlineHeader" id="b10_Kings_1, פרק יא, יג">יג</span>
רק את כל הממלכה לא אקרע שבט אחד אתן לבנך למען דוד עבדי ולמען ירושלם אשר בחרתי:<p dir="rtl">
<span dir="rtl" class="inlineHeader" id="b10_Kings_1, פרק יא, יד">יד</span>
ויקם יהוה שטן לשלמה את הדד האדמי מזרע המלך הוא באדום:<p dir="rtl">
<span dir="rtl" class="inlineHeader" id="b10_Kings_1, פרק יא, טו">טו</span>
ויהי בהיות דוד את אדום בעלות יואב שר הצבא לקבר את החללים ויך כל זכר באדום:<p dir="rtl">
<span dir="rtl" class="inlineHeader" id="b10_Kings_1, פרק יא, טז">טז</span>
כי ששת חדשים ישב שם יואב וכל ישראל עד הכרית כל זכר באדום:<p dir="rtl">
<span dir="rtl" class="inlineHeader" id="b10_Kings_1, פרק יא, יז">יז</span>
ויברח אדד הוא ואנשים אדמיים מעבדי אביו אתו לבוא מצרים והדד נער קטן:<p dir="rtl">
<span dir="rtl" class="inlineHeader" id="b10_Kings_1, פרק יא, יח">יח</span>
ויקמו ממדין ויבאו פארן ויקחו אנשים עמם מפארן ויבאו מצרים אל פרעה מלך מצרים ויתן לו בית ולחם אמר לו וארץ נתן לו:<p dir="rtl">
<span dir="rtl" class="inlineHeader" id="b10_Kings_1, פרק יא, יט">יט</span>
וימצא הדד חן בעיני פרעה מאד ויתן לו אשה את אחות אשתו אחות תחפניס הגבירה:<p dir="rtl">
<span dir="rtl" class="inlineHeader" id="b10_Kings_1, פרק יא, כ">כ</span>
ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה:<p dir="rtl">
<span dir="rtl" class="inlineHeader" id="b10_Kings_1, פרק יא, כא">כא</span>
והדד שמע במצרים כי שכב דוד עם אבתיו וכי מת יואב שר הצבא ויאמר הדד אל פרעה שלחני ואלך אל ארצי:<p dir="rtl">
<span dir="rtl" class="inlineHeader" id="b10_Kings_1, פרק יא, כב">כב</span>
ויאמר לו פרעה כי מה אתה חסר עמי והנך מבקש ללכת אל ארצך ויאמר לא כי שלח תשלחני:<p dir="rtl">
<span dir="rtl" class="inlineHeader" id="b10_Kings_1, פרק יא, כג">כג</span>
ויקם אלהים לו שטן את רזון בן אלידע אשר ברח מאת הדדעזר מלך צובה אדניו:<p dir="rtl">
<span dir="rtl" class="inlineHeader" id="b10_Kings_1, פרק יא, כד">כד</span>
ויקבץ עליו אנשים ויהי שר גדוד בהרג דוד אתם וילכו דמשק וישבו בה וימלכו בדמשק:<p dir="rtl">
<span dir="rtl" class="inlineHeader" id="b10_Kings_1, פרק יא, כה">כה</span>
ויהי שטן לישראל כל ימי שלמה ואת הרעה אשר הדד ויקץ בישראל וימלך על ארם: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יא, כו">כו</span>
וירבעם בן נבט אפרתי מן הצרדה ושם אמו צרועה אשה אלמנה עבד לשלמה וירם יד במלך:<p dir="rtl">
<span dir="rtl" class="inlineHeader" id="b10_Kings_1, פרק יא, כז">כז</span>
וזה הדבר אשר הרים יד במלך שלמה בנה את המלוא סגר את פרץ עיר דוד אביו:<p dir="rtl">
<span dir="rtl" class="inlineHeader" id="b10_Kings_1, פרק יא, כח">כח</span>
והאיש ירבעם גבור חיל וירא שלמה את הנער כי עשה מלאכה הוא ויפקד אתו לכל סבל בית יוסף: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יא, כט">כט</span>
ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה:<p dir="rtl">
<span dir="rtl" class="inlineHeader" id="b10_Kings_1, פרק יא, ל">ל</span>
ויתפש אחיה בשלמה החדשה אשר עליו ויקרעה שנים עשר קרעים:<p dir="rtl">
<span dir="rtl" class="inlineHeader" id="b10_Kings_1, פרק יא, לא">לא</span>
ויאמר לירבעם קח לך עשרה קרעים כי כה אמר יהוה אלהי ישראל הנני קרע את הממלכה מיד שלמה ונתתי לך את עשרה השבטים:<p dir="rtl">
<span dir="rtl" class="inlineHeader" id="b10_Kings_1, פרק יא, לב">לב</span>
והשבט האחד יהיה לו למען עבדי דוד ולמען ירושלם העיר אשר בחרתי בה מכל שבטי ישראל:<p dir="rtl">
<span dir="rtl" class="inlineHeader" id="b10_Kings_1, פרק יא, לג">לג</span>
יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני עמון ולא הלכו בדרכי לעשות הישר בעיני וחקתי ומשפטי כדוד אביו:<p dir="rtl">
<span dir="rtl" class="inlineHeader" id="b10_Kings_1, פרק יא, לד">לד</span>
ולא אקח את כל הממלכה מידו כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי:<p dir="rtl">
<span dir="rtl" class="inlineHeader" id="b10_Kings_1, פרק יא, לה">לה</span>
ולקחתי המלוכה מיד בנו ונתתיה לך את עשרת השבטים:<p dir="rtl">
<span dir="rtl" class="inlineHeader" id="b10_Kings_1, פרק יא, לו">לו</span>
ולבנו אתן שבט אחד למען היות ניר לדויד עבדי כל הימים לפני בירושלם העיר אשר בחרתי לי לשום שמי שם:<p dir="rtl">
<span dir="rtl" class="inlineHeader" id="b10_Kings_1, פרק יא, לז">לז</span>
ואתך אקח ומלכת בכל אשר תאוה נפשך והיית מלך על ישראל:<p dir="rtl">
<span dir="rtl" class="inlineHeader" id="b10_Kings_1, פרק יא, לח">לח</span>
והיה אם תשמע את כל אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי והייתי עמך ובניתי לך בית נאמן כאשר בניתי לדוד ונתתי לך את ישראל:<p dir="rtl">
<span dir="rtl" class="inlineHeader" id="b10_Kings_1, פרק יא, לט">לט</span>
ואענה את זרע דוד למען זאת אך לא כל הימים: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יא, מ">מ</span>
ויבקש שלמה להמית את ירבעם ויקם ירבעם ויברח מצרים אל שישק מלך מצרים ויהי במצרים עד מות שלמה:<p dir="rtl">
<span dir="rtl" class="inlineHeader" id="b10_Kings_1, פרק יא, מא">מא</span>
ויתר דברי שלמה וכל אשר עשה וחכמתו הלוא הם כתבים על ספר דברי שלמה:<p dir="rtl">
<span dir="rtl" class="inlineHeader" id="b10_Kings_1, פרק יא, מב">מב</span>
והימים אשר מלך שלמה בירושלם על כל ישראל ארבעים שנה:<p dir="rtl">
<span dir="rtl" class="inlineHeader" id="b10_Kings_1, פרק יא, מג">מג</span>
וישכב שלמה עם אבתיו ויקבר בעיר דוד אביו וימלך רחבעם בנו תחתיו: <B>(ס)</B><p dir="rtl">
<h3 dir="rtl" id="b10_Kings_1, פרק יב">פרק-יב</h3><p dir="rtl">
<span dir="rtl" class="inlineHeader" id="b10_Kings_1, פרק יב, א">א</span>
וילך רחבעם שכם כי שכם בא כל ישראל להמליך אתו:<p dir="rtl">
<span dir="rtl" class="inlineHeader" id="b10_Kings_1, פרק יב, ב">ב</span>
ויהי כשמע ירבעם בן נבט והוא עודנו במצרים אשר ברח מפני המלך שלמה וישב ירבעם במצרים:<p dir="rtl">
<span dir="rtl" class="inlineHeader" id="b10_Kings_1, פרק יב, ג">ג</span>
וישלחו ויקראו לו ויבאו ירבעם וכל קהל ישראל וידברו אל רחבעם לאמר:<p dir="rtl">
<span dir="rtl" class="inlineHeader" id="b10_Kings_1, פרק יב, ד">ד</span>
אביך הקשה את עלנו ואתה עתה הקל מעבדת אביך הקשה ומעלו הכבד אשר נתן עלינו ונעבדך:<p dir="rtl">
<span dir="rtl" class="inlineHeader" id="b10_Kings_1, פרק יב, ה">ה</span>
ויאמר אליהם לכו עד שלשה ימים ושובו אלי וילכו העם:<p dir="rtl">
<span dir="rtl" class="inlineHeader" id="b10_Kings_1, פרק יב, ו">ו</span>
ויועץ המלך רחבעם את הזקנים אשר היו עמדים את פני שלמה אביו בהיתו חי לאמר איך אתם נועצים להשיב את העם הזה דבר:<p dir="rtl">
<span dir="rtl" class="inlineHeader" id="b10_Kings_1, פרק יב, ז">ז</span>
וידבר אליו לאמר אם היום תהיה עבד לעם הזה ועבדתם ועניתם ודברת אליהם דברים טובים והיו לך עבדים כל הימים:<p dir="rtl">
<span dir="rtl" class="inlineHeader" id="b10_Kings_1, פרק יב, ח">ח</span>
ויעזב את עצת הזקנים אשר יעצהו ויועץ את הילדים אשר גדלו אתו אשר העמדים לפניו:<p dir="rtl">
<span dir="rtl" class="inlineHeader" id="b10_Kings_1, פרק יב, ט">ט</span>
ויאמר אליהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו:<p dir="rtl">
<span dir="rtl" class="inlineHeader" id="b10_Kings_1, פרק יב, י">י</span>
וידברו אליו הילדים אשר גדלו אתו לאמר כה תאמר לעם הזה אשר דברו אליך לאמר אביך הכביד את עלנו ואתה הקל מעלינו כה תדבר אליהם קטני עבה ממתני אבי:<p dir="rtl">
<span dir="rtl" class="inlineHeader" id="b10_Kings_1, פרק יב, יא">יא</span>
ועתה אבי העמיס עליכם על כבד ואני אוסיף על עלכם אבי יסר אתכם בשוטים ואני איסר אתכם בעקרבים:<p dir="rtl">
<span dir="rtl" class="inlineHeader" id="b10_Kings_1, פרק יב, יב">יב</span>
ויבו ירבעם וכל העם אל רחבעם ביום השלישי כאשר דבר המלך לאמר שובו אלי ביום השלישי:<p dir="rtl">
<span dir="rtl" class="inlineHeader" id="b10_Kings_1, פרק יב, יג">יג</span>
ויען המלך את העם קשה ויעזב את עצת הזקנים אשר יעצהו:<p dir="rtl">
<span dir="rtl" class="inlineHeader" id="b10_Kings_1, פרק יב, יד">יד</span>
וידבר אליהם כעצת הילדים לאמר אבי הכביד את עלכם ואני אסיף על עלכם אבי יסר אתכם בשוטים ואני איסר אתכם בעקרבים:<p dir="rtl">
<span dir="rtl" class="inlineHeader" id="b10_Kings_1, פרק יב, טו">טו</span>
ולא שמע המלך אל העם כי היתה סבה מעם יהוה למען הקים את דברו אשר דבר יהוה ביד אחיה השילני אל ירבעם בן נבט:<p dir="rtl">
<span dir="rtl" class="inlineHeader" id="b10_Kings_1, פרק יב, טז">טז</span>
וירא כל ישראל כי לא שמע המלך אליהם וישבו העם את המלך דבר לאמר מה לנו חלק בדוד ולא נחלה בבן ישי לאהליך ישראל עתה ראה ביתך דוד וילך ישראל לאהליו:<p dir="rtl">
<span dir="rtl" class="inlineHeader" id="b10_Kings_1, פרק יב, יז">יז</span>
ובני ישראל הישבים בערי יהודה וימלך עליהם רחבעם: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יב, יח">יח</span>
וישלח המלך רחבעם את אדרם אשר על המס וירגמו כל ישראל בו אבן וימת והמלך רחבעם התאמץ לעלות במרכבה לנוס ירושלם:<p dir="rtl">
<span dir="rtl" class="inlineHeader" id="b10_Kings_1, פרק יב, יט">יט</span>
ויפשעו ישראל בבית דוד עד היום הזה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יב, כ">כ</span>
ויהי כשמע כל ישראל כי שב ירבעם וישלחו ויקראו אתו אל העדה וימליכו אתו על כל ישראל לא היה אחרי בית דוד זולתי שבט יהודה לבדו:<p dir="rtl">
<span dir="rtl" class="inlineHeader" id="b10_Kings_1, פרק יב, כא">כא</span>
ויבאו רחבעם ירושלם ויקהל את כל בית יהודה ואת שבט בנימן מאה ושמנים אלף בחור עשה מלחמה להלחם עם בית ישראל להשיב את המלוכה לרחבעם בן שלמה: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יב, כב">כב</span>
ויהי דבר האלהים אל שמעיה איש האלהים לאמר:<p dir="rtl">
<span dir="rtl" class="inlineHeader" id="b10_Kings_1, פרק יב, כג">כג</span>
אמר אל רחבעם בן שלמה מלך יהודה ואל כל בית יהודה ובנימין ויתר העם לאמר:<p dir="rtl">
<span dir="rtl" class="inlineHeader" id="b10_Kings_1, פרק יב, כד">כד</span>
כה אמר יהוה לא תעלו ולא תלחמון עם אחיכם בני ישראל שובו איש לביתו כי מאתי נהיה הדבר הזה וישמעו את דבר יהוה וישבו ללכת כדבר יהוה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יב, כה">כה</span>
ויבן ירבעם את שכם בהר אפרים וישב בה ויצא משם ויבן את פנואל:<p dir="rtl">
<span dir="rtl" class="inlineHeader" id="b10_Kings_1, פרק יב, כו">כו</span>
ויאמר ירבעם בלבו עתה תשוב הממלכה לבית דוד:<p dir="rtl">
<span dir="rtl" class="inlineHeader" id="b10_Kings_1, פרק יב, כז">כז</span>
אם יעלה העם הזה לעשות זבחים בבית יהוה בירושלם ושב לב העם הזה אל אדניהם אל רחבעם מלך יהודה והרגני ושבו אל רחבעם מלך יהודה:<p dir="rtl">
<span dir="rtl" class="inlineHeader" id="b10_Kings_1, פרק יב, כח">כח</span>
ויועץ המלך ויעש שני עגלי זהב ויאמר אלהם רב לכם מעלות ירושלם הנה אלהיך ישראל אשר העלוך מארץ מצרים:<p dir="rtl">
<span dir="rtl" class="inlineHeader" id="b10_Kings_1, פרק יב, כט">כט</span>
וישם את האחד בבית אל ואת האחד נתן בדן:<p dir="rtl">
<span dir="rtl" class="inlineHeader" id="b10_Kings_1, פרק יב, ל">ל</span>
ויהי הדבר הזה לחטאת וילכו העם לפני האחד עד דן:<p dir="rtl">
<span dir="rtl" class="inlineHeader" id="b10_Kings_1, פרק יב, לא">לא</span>
ויעש את בית במות ויעש כהנים מקצות העם אשר לא היו מבני לוי:<p dir="rtl">
<span dir="rtl" class="inlineHeader" id="b10_Kings_1, פרק יב, לב">לב</span>
ויעש ירבעם חג בחדש השמיני בחמשה עשר יום לחדש כחג אשר ביהודה ויעל על המזבח כן עשה בבית אל לזבח לעגלים אשר עשה והעמיד בבית אל את כהני הבמות אשר עשה:<p dir="rtl">
<span dir="rtl" class="inlineHeader" id="b10_Kings_1, פרק יב, לג">לג</span>
ויעל על המזבח אשר עשה בבית אל בחמשה עשר יום בחדש השמיני בחדש אשר בדא מלבד ויעש חג לבני ישראל ויעל על המזבח להקטיר: <B>(פ)</B><p dir="rtl">
<h3 dir="rtl" id="b10_Kings_1, פרק יג">פרק-יג</h3><p dir="rtl">
<span dir="rtl" class="inlineHeader" id="b10_Kings_1, פרק יג, א">א</span>
והנה איש אלהים בא מיהודה בדבר יהוה אל בית אל וירבעם עמד על המזבח להקטיר:<p dir="rtl">
<span dir="rtl" class="inlineHeader" id="b10_Kings_1, פרק יג, ב">ב</span>
ויקרא על המזבח בדבר יהוה ויאמר מזבח מזבח כה אמר יהוה הנה בן נולד לבית דוד יאשיהו שמו וזבח עליך את כהני הבמות המקטרים עליך ועצמות אדם ישרפו עליך:<p dir="rtl">
<span dir="rtl" class="inlineHeader" id="b10_Kings_1, פרק יג, ג">ג</span>
ונתן ביום ההוא מופת לאמר זה המופת אשר דבר יהוה הנה המזבח נקרע ונשפך הדשן אשר עליו:<p dir="rtl">
<span dir="rtl" class="inlineHeader" id="b10_Kings_1, פרק יג, ד">ד</span>
ויהי כשמע המלך את דבר איש האלהים אשר קרא על המזבח בבית אל וישלח ירבעם את ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו:<p dir="rtl">
<span dir="rtl" class="inlineHeader" id="b10_Kings_1, פרק יג, ה">ה</span>
והמזבח נקרע וישפך הדשן מן המזבח כמופת אשר נתן איש האלהים בדבר יהוה:<p dir="rtl">
<span dir="rtl" class="inlineHeader" id="b10_Kings_1, פרק יג, ו">ו</span>
ויען המלך ויאמר אל איש האלהים חל נא את פני יהוה אלהיך והתפלל בעדי ותשב ידי אלי ויחל איש האלהים את פני יהוה ותשב יד המלך אליו ותהי כבראשנה:<p dir="rtl">
<span dir="rtl" class="inlineHeader" id="b10_Kings_1, פרק יג, ז">ז</span>
וידבר המלך אל איש האלהים באה אתי הביתה וסעדה ואתנה לך מתת:<p dir="rtl">
<span dir="rtl" class="inlineHeader" id="b10_Kings_1, פרק יג, ח">ח</span>
ויאמר איש האלהים אל המלך אם תתן לי את חצי ביתך לא אבא עמך ולא אכל לחם ולא אשתה מים במקום הזה:<p dir="rtl">
<span dir="rtl" class="inlineHeader" id="b10_Kings_1, פרק יג, ט">ט</span>
כי כן צוה אתי בדבר יהוה לאמר לא תאכל לחם ולא תשתה מים ולא תשוב בדרך אשר הלכת:<p dir="rtl">
<span dir="rtl" class="inlineHeader" id="b10_Kings_1, פרק יג, י">י</span>
וילך בדרך אחר ולא שב בדרך אשר בא בה אל בית אל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יג, יא">יא</span>
ונביא אחד זקן ישב בבית אל ויבוא בנו ויספר לו את כל המעשה אשר עשה איש האלהים היום בבית אל את הדברים אשר דבר אל המלך ויספרום לאביהם:<p dir="rtl">
<span dir="rtl" class="inlineHeader" id="b10_Kings_1, פרק יג, יב">יב</span>
וידבר אלהם אביהם אי זה הדרך הלך ויראו בניו את הדרך אשר הלך איש האלהים אשר בא מיהודה:<p dir="rtl">
<span dir="rtl" class="inlineHeader" id="b10_Kings_1, פרק יג, יג">יג</span>
ויאמר אל בניו חבשו לי החמור ויחבשו לו החמור וירכב עליו:<p dir="rtl">
<span dir="rtl" class="inlineHeader" id="b10_Kings_1, פרק יג, יד">יד</span>
וילך אחרי איש האלהים וימצאהו ישב תחת האלה ויאמר אליו האתה איש האלהים אשר באת מיהודה ויאמר אני:<p dir="rtl">
<span dir="rtl" class="inlineHeader" id="b10_Kings_1, פרק יג, טו">טו</span>
ויאמר אליו לך אתי הביתה ואכל לחם:<p dir="rtl">
<span dir="rtl" class="inlineHeader" id="b10_Kings_1, פרק יג, טז">טז</span>
ויאמר לא אוכל לשוב אתך ולבוא אתך ולא אכל לחם ולא אשתה אתך מים במקום הזה:<p dir="rtl">
<span dir="rtl" class="inlineHeader" id="b10_Kings_1, פרק יג, יז">יז</span>
כי דבר אלי בדבר יהוה לא תאכל לחם ולא תשתה שם מים לא תשוב ללכת בדרך אשר הלכת בה:<p dir="rtl">
<span dir="rtl" class="inlineHeader" id="b10_Kings_1, פרק יג, יח">יח</span>
ויאמר לו גם אני נביא כמוך ומלאך דבר אלי בדבר יהוה לאמר השבהו אתך אל ביתך ויאכל לחם וישת מים כחש לו:<p dir="rtl">
<span dir="rtl" class="inlineHeader" id="b10_Kings_1, פרק יג, יט">יט</span>
וישב אתו ויאכל לחם בביתו וישת מים:<p dir="rtl">
<span dir="rtl" class="inlineHeader" id="b10_Kings_1, פרק יג, כ">כ</span>
 ויהי הם ישבים אל השלחן <B>(פ)</B> ויהי דבר יהוה אל הנביא אשר השיבו:<p dir="rtl">
<span dir="rtl" class="inlineHeader" id="b10_Kings_1, פרק יג, כא">כא</span>
ויקרא אל איש האלהים אשר בא מיהודה לאמר כה אמר יהוה יען כי מרית פי יהוה ולא שמרת את המצוה אשר צוך יהוה אלהיך:<p dir="rtl">
<span dir="rtl" class="inlineHeader" id="b10_Kings_1, פרק יג, כב">כב</span>
ותשב ותאכל לחם ותשת מים במקום אשר דבר אליך אל תאכל לחם ואל תשת מים לא תבוא נבלתך אל קבר אבתיך:<p dir="rtl">
<span dir="rtl" class="inlineHeader" id="b10_Kings_1, פרק יג, כג">כג</span>
ויהי אחרי אכלו לחם ואחרי שתותו ויחבש לו החמור לנביא אשר השיבו:<p dir="rtl">
<span dir="rtl" class="inlineHeader" id="b10_Kings_1, פרק יג, כד">כד</span>
וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה:<p dir="rtl">
<span dir="rtl" class="inlineHeader" id="b10_Kings_1, פרק יג, כה">כה</span>
והנה אנשים עברים ויראו את הנבלה משלכת בדרך ואת האריה עמד אצל הנבלה ויבאו וידברו בעיר אשר הנביא הזקן ישב בה:<p dir="rtl">
<span dir="rtl" class="inlineHeader" id="b10_Kings_1, פרק יג, כו">כו</span>
וישמע הנביא אשר השיבו מן הדרך ויאמר איש האלהים הוא אשר מרה את פי יהוה ויתנהו יהוה לאריה וישברהו וימתהו כדבר יהוה אשר דבר לו:<p dir="rtl">
<span dir="rtl" class="inlineHeader" id="b10_Kings_1, פרק יג, כז">כז</span>
וידבר אל בניו לאמר חבשו לי את החמור ויחבשו:<p dir="rtl">
<span dir="rtl" class="inlineHeader" id="b10_Kings_1, פרק יג, כח">כח</span>
וילך וימצא את נבלתו משלכת בדרך וחמור והאריה עמדים אצל הנבלה לא אכל האריה את הנבלה ולא שבר את החמור:<p dir="rtl">
<span dir="rtl" class="inlineHeader" id="b10_Kings_1, פרק יג, כט">כט</span>
וישא הנביא את נבלת איש האלהים וינחהו אל החמור וישיבהו ויבא אל עיר הנביא הזקן לספד ולקברו:<p dir="rtl">
<span dir="rtl" class="inlineHeader" id="b10_Kings_1, פרק יג, ל">ל</span>
וינח את נבלתו בקברו ויספדו עליו הוי אחי:<p dir="rtl">
<span dir="rtl" class="inlineHeader" id="b10_Kings_1, פרק יג, לא">לא</span>
ויהי אחרי קברו אתו ויאמר אל בניו לאמר במותי וקברתם אתי בקבר אשר איש האלהים קבור בו אצל עצמתיו הניחו את עצמתי:<p dir="rtl">
<span dir="rtl" class="inlineHeader" id="b10_Kings_1, פרק יג, לב">לב</span>
כי היה יהיה הדבר אשר קרא בדבר יהוה על המזבח אשר בבית אל ועל כל בתי הבמות אשר בערי שמרון: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יג, לג">לג</span>
אחר הדבר הזה לא שב ירבעם מדרכו הרעה וישב ויעש מקצות העם כהני במות החפץ ימלא את ידו ויהי כהני במות:<p dir="rtl">
<span dir="rtl" class="inlineHeader" id="b10_Kings_1, פרק יג, לד">לד</span>
ויהי בדבר הזה לחטאת בית ירבעם ולהכחיד ולהשמיד מעל פני האדמה: <B>(פ)</B><p dir="rtl">
<h3 dir="rtl" id="b10_Kings_1, פרק יד">פרק-יד</h3><p dir="rtl">
<span dir="rtl" class="inlineHeader" id="b10_Kings_1, פרק יד, א">א</span>
בעת ההיא חלה אביה בן ירבעם:<p dir="rtl">
<span dir="rtl" class="inlineHeader" id="b10_Kings_1, פרק יד, ב">ב</span>
ויאמר ירבעם לאשתו קומי נא והשתנית ולא ידעו כי אתי אשת ירבעם והלכת שלה הנה שם אחיה הנביא הוא דבר עלי למלך על העם הזה:<p dir="rtl">
<span dir="rtl" class="inlineHeader" id="b10_Kings_1, פרק יד, ג">ג</span>
ולקחת בידך עשרה לחם ונקדים ובקבק דבש ובאת אליו הוא יגיד לך מה יהיה לנער:<p dir="rtl">
<span dir="rtl" class="inlineHeader" id="b10_Kings_1, פרק יד, ד">ד</span>
ותעש כן אשת ירבעם ותקם ותלך שלה ותבא בית אחיה ואחיהו לא יכל לראות כי קמו עיניו משיבו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יד, ה">ה</span>
ויהוה אמר אל אחיהו הנה אשת ירבעם באה לדרש דבר מעמך אל בנה כי חלה הוא כזה וכזה תדבר אליה ויהי כבאה והיא מתנכרה:<p dir="rtl">
<span dir="rtl" class="inlineHeader" id="b10_Kings_1, פרק יד, ו">ו</span>
ויהי כשמע אחיהו את קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה:<p dir="rtl">
<span dir="rtl" class="inlineHeader" id="b10_Kings_1, פרק יד, ז">ז</span>
לכי אמרי לירבעם כה אמר יהוה אלהי ישראל יען אשר הרימתיך מתוך העם ואתנך נגיד על עמי ישראל:<p dir="rtl">
<span dir="rtl" class="inlineHeader" id="b10_Kings_1, פרק יד, ח">ח</span>
ואקרע את הממלכה מבית דוד ואתנה לך ולא היית כעבדי דוד אשר שמר מצותי ואשר הלך אחרי בכל לבבו לעשות רק הישר בעיני:<p dir="rtl">
<span dir="rtl" class="inlineHeader" id="b10_Kings_1, פרק יד, ט">ט</span>
ותרע לעשות מכל אשר היו לפניך ותלך ותעשה לך אלהים אחרים ומסכות להכעיסני ואתי השלכת אחרי גוך: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יד, י">י</span>
לכן הנני מביא רעה אל בית ירבעם והכרתי לירבעם משתין בקיר עצור ועזוב בישראל ובערתי אחרי בית ירבעם כאשר יבער הגלל עד תמו:<p dir="rtl">
<span dir="rtl" class="inlineHeader" id="b10_Kings_1, פרק יד, יא">יא</span>
המת לירבעם בעיר יאכלו הכלבים והמת בשדה יאכלו עוף השמים כי יהוה דבר:<p dir="rtl">
<span dir="rtl" class="inlineHeader" id="b10_Kings_1, פרק יד, יב">יב</span>
ואת קומי לכי לביתך בבאה רגליך העירה ומת הילד:<p dir="rtl">
<span dir="rtl" class="inlineHeader" id="b10_Kings_1, פרק יד, יג">יג</span>
וספדו לו כל ישראל וקברו אתו כי זה לבדו יבא לירבעם אל קבר יען נמצא בו דבר טוב אל יהוה אלהי ישראל בבית ירבעם:<p dir="rtl">
<span dir="rtl" class="inlineHeader" id="b10_Kings_1, פרק יד, יד">יד</span>
והקים יהוה לו מלך על ישראל אשר יכרית את בית ירבעם זה היום ומה גם עתה:<p dir="rtl">
<span dir="rtl" class="inlineHeader" id="b10_Kings_1, פרק יד, טו">טו</span>
והכה יהוה את ישראל כאשר ינוד הקנה במים ונתש את ישראל מעל האדמה הטובה הזאת אשר נתן לאבותיהם וזרם מעבר לנהר יען אשר עשו את אשריהם מכעיסים את יהוה:<p dir="rtl">
<span dir="rtl" class="inlineHeader" id="b10_Kings_1, פרק יד, טז">טז</span>
ויתן את ישראל בגלל חטאות ירבעם אשר חטא ואשר החטיא את ישראל:<p dir="rtl">
<span dir="rtl" class="inlineHeader" id="b10_Kings_1, פרק יד, יז">יז</span>
ותקם אשת ירבעם ותלך ותבא תרצתה היא באה בסף הבית והנער מת:<p dir="rtl">
<span dir="rtl" class="inlineHeader" id="b10_Kings_1, פרק יד, יח">יח</span>
ויקברו אתו ויספדו לו כל ישראל כדבר יהוה אשר דבר ביד עבדו אחיהו הנביא:<p dir="rtl">
<span dir="rtl" class="inlineHeader" id="b10_Kings_1, פרק יד, יט">יט</span>
ויתר דברי ירבעם אשר נלחם ואשר מלך הנם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b10_Kings_1, פרק יד, כ">כ</span>
והימים אשר מלך ירבעם עשרים ושתים שנה וישכב עם אבתיו וימלך נדב בנו תחתיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יד, כא">כא</span>
ורחבעם בן שלמה מלך ביהודה בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית:<p dir="rtl">
<span dir="rtl" class="inlineHeader" id="b10_Kings_1, פרק יד, כב">כב</span>
ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו:<p dir="rtl">
<span dir="rtl" class="inlineHeader" id="b10_Kings_1, פרק יד, כג">כג</span>
ויבנו גם המה להם במות ומצבות ואשרים על כל גבעה גבהה ותחת כל עץ רענן:<p dir="rtl">
<span dir="rtl" class="inlineHeader" id="b10_Kings_1, פרק יד, כד">כד</span>
וגם קדש היה בארץ עשו ככל התועבת הגוים אשר הוריש יהוה מפני בני ישראל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יד, כה">כה</span>
ויהי בשנה החמישית למלך רחבעם עלה שושק מלך מצרים על ירושלם:<p dir="rtl">
<span dir="rtl" class="inlineHeader" id="b10_Kings_1, פרק יד, כו">כו</span>
ויקח את אצרות בית יהוה ואת אוצרות בית המלך ואת הכל לקח ויקח את כל מגני הזהב אשר עשה שלמה:<p dir="rtl">
<span dir="rtl" class="inlineHeader" id="b10_Kings_1, פרק יד, כז">כז</span>
ויעש המלך רחבעם תחתם מגני נחשת והפקיד על יד שרי הרצים השמרים פתח בית המלך:<p dir="rtl">
<span dir="rtl" class="inlineHeader" id="b10_Kings_1, פרק יד, כח">כח</span>
ויהי מדי בא המלך בית יהוה ישאום הרצים והשיבום אל תא הרצים:<p dir="rtl">
<span dir="rtl" class="inlineHeader" id="b10_Kings_1, פרק יד, כט">כט</span>
ויתר דברי רחבעם וכל אשר עשה הלא המה כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b10_Kings_1, פרק יד, ל">ל</span>
ומלחמה היתה בין רחבעם ובין ירבעם כל הימים:<p dir="rtl">
<span dir="rtl" class="inlineHeader" id="b10_Kings_1, פרק יד, לא">לא</span>
וישכב רחבעם עם אבתיו ויקבר עם אבתיו בעיר דוד ושם אמו נעמה העמנית וימלך אבים בנו תחתיו: <B>(פ)</B><p dir="rtl">
<h3 dir="rtl" id="b10_Kings_1, פרק טו">פרק-טו</h3><p dir="rtl">
<span dir="rtl" class="inlineHeader" id="b10_Kings_1, פרק טו, א">א</span>
ובשנת שמנה עשרה למלך ירבעם בן נבט מלך אבים על יהודה:<p dir="rtl">
<span dir="rtl" class="inlineHeader" id="b10_Kings_1, פרק טו, ב">ב</span>
שלש שנים מלך בירושלם ושם אמו מעכה בת אבישלום:<p dir="rtl">
<span dir="rtl" class="inlineHeader" id="b10_Kings_1, פרק טו, ג">ג</span>
וילך בכל חטאות אביו אשר עשה לפניו ולא היה לבבו שלם עם יהוה אלהיו כלבב דוד אביו:<p dir="rtl">
<span dir="rtl" class="inlineHeader" id="b10_Kings_1, פרק טו, ד">ד</span>
כי למען דוד נתן יהוה אלהיו לו ניר בירושלם להקים את בנו אחריו ולהעמיד את ירושלם:<p dir="rtl">
<span dir="rtl" class="inlineHeader" id="b10_Kings_1, פרק טו, ה">ה</span>
אשר עשה דוד את הישר בעיני יהוה ולא סר מכל אשר צוהו כל ימי חייו רק בדבר אוריה החתי:<p dir="rtl">
<span dir="rtl" class="inlineHeader" id="b10_Kings_1, פרק טו, ו">ו</span>
ומלחמה היתה בין רחבעם ובין ירבעם כל ימי חייו:<p dir="rtl">
<span dir="rtl" class="inlineHeader" id="b10_Kings_1, פרק טו, ז">ז</span>
ויתר דברי אבים וכל אשר עשה הלוא הם כתובים על ספר דברי הימים למלכי יהודה ומלחמה היתה בין אבים ובין ירבעם:<p dir="rtl">
<span dir="rtl" class="inlineHeader" id="b10_Kings_1, פרק טו, ח">ח</span>
וישכב אבים עם אבתיו ויקברו אתו בעיר דוד וימלך אסא בנו תחתיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טו, ט">ט</span>
ובשנת עשרים לירבעם מלך ישראל מלך אסא מלך יהודה:<p dir="rtl">
<span dir="rtl" class="inlineHeader" id="b10_Kings_1, פרק טו, י">י</span>
וארבעים ואחת שנה מלך בירושלם ושם אמו מעכה בת אבישלום:<p dir="rtl">
<span dir="rtl" class="inlineHeader" id="b10_Kings_1, פרק טו, יא">יא</span>
ויעש אסא הישר בעיני יהוה כדוד אביו:<p dir="rtl">
<span dir="rtl" class="inlineHeader" id="b10_Kings_1, פרק טו, יב">יב</span>
ויעבר הקדשים מן הארץ ויסר את כל הגללים אשר עשו אבתיו:<p dir="rtl">
<span dir="rtl" class="inlineHeader" id="b10_Kings_1, פרק טו, יג">יג</span>
וגם את מעכה אמו ויסרה מגבירה אשר עשתה מפלצת לאשרה ויכרת אסא את מפלצתה וישרף בנחל קדרון:<p dir="rtl">
<span dir="rtl" class="inlineHeader" id="b10_Kings_1, פרק טו, יד">יד</span>
והבמות לא סרו רק לבב אסא היה שלם עם יהוה כל ימיו:<p dir="rtl">
<span dir="rtl" class="inlineHeader" id="b10_Kings_1, פרק טו, טו">טו</span>
ויבא את קדשי אביו וקדשו בית יהוה כסף וזהב וכלים:<p dir="rtl">
<span dir="rtl" class="inlineHeader" id="b10_Kings_1, פרק טו, טז">טז</span>
ומלחמה היתה בין אסא ובין בעשא מלך ישראל כל ימיהם:<p dir="rtl">
<span dir="rtl" class="inlineHeader" id="b10_Kings_1, פרק טו, יז">יז</span>
ויעל בעשא מלך ישראל על יהודה ויבן את הרמה לבלתי תת יצא ובא לאסא מלך יהודה:<p dir="rtl">
<span dir="rtl" class="inlineHeader" id="b10_Kings_1, פרק טו, יח">יח</span>
ויקח אסא את כל הכסף והזהב הנותרים באוצרות בית יהוה ואת אוצרות בית מלך ויתנם ביד עבדיו וישלחם המלך אסא אל בן הדד בן טברמן בן חזיון מלך ארם הישב בדמשק לאמר:<p dir="rtl">
<span dir="rtl" class="inlineHeader" id="b10_Kings_1, פרק טו, יט">יט</span>
ברית ביני ובינך בין אבי ובין אביך הנה שלחתי לך שחד כסף וזהב לך הפרה את בריתך את בעשא מלך ישראל ויעלה מעלי:<p dir="rtl">
<span dir="rtl" class="inlineHeader" id="b10_Kings_1, פרק טו, כ">כ</span>
וישמע בן הדד אל המלך אסא וישלח את שרי החילים אשר לו על ערי ישראל ויך את עיון ואת דן ואת אבל בית מעכה ואת כל כנרות על כל ארץ נפתלי:<p dir="rtl">
<span dir="rtl" class="inlineHeader" id="b10_Kings_1, פרק טו, כא">כא</span>
ויהי כשמע בעשא ויחדל מבנות את הרמה וישב בתרצה:<p dir="rtl">
<span dir="rtl" class="inlineHeader" id="b10_Kings_1, פרק טו, כב">כב</span>
והמלך אסא השמיע את כל יהודה אין נקי וישאו את אבני הרמה ואת עציה אשר בנה בעשא ויבן בם המלך אסא את גבע בנימן ואת המצפה:<p dir="rtl">
<span dir="rtl" class="inlineHeader" id="b10_Kings_1, פרק טו, כג">כג</span>
ויתר כל דברי אסא וכל גבורתו וכל אשר עשה והערים אשר בנה הלא המה כתובים על ספר דברי הימים למלכי יהודה רק לעת זקנתו חלה את רגליו:<p dir="rtl">
<span dir="rtl" class="inlineHeader" id="b10_Kings_1, פרק טו, כד">כד</span>
וישכב אסא עם אבתיו ויקבר עם אבתיו בעיר דוד אביו וימלך יהושפט בנו תחתיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טו, כה">כה</span>
ונדב בן ירבעם מלך על ישראל בשנת שתים לאסא מלך יהודה וימלך על ישראל שנתים:<p dir="rtl">
<span dir="rtl" class="inlineHeader" id="b10_Kings_1, פרק טו, כו">כו</span>
ויעש הרע בעיני יהוה וילך בדרך אביו ובחטאתו אשר החטיא את ישראל:<p dir="rtl">
<span dir="rtl" class="inlineHeader" id="b10_Kings_1, פרק טו, כז">כז</span>
ויקשר עליו בעשא בן אחיה לבית יששכר ויכהו בעשא בגבתון אשר לפלשתים ונדב וכל ישראל צרים על גבתון:<p dir="rtl">
<span dir="rtl" class="inlineHeader" id="b10_Kings_1, פרק טו, כח">כח</span>
וימתהו בעשא בשנת שלש לאסא מלך יהודה וימלך תחתיו:<p dir="rtl">
<span dir="rtl" class="inlineHeader" id="b10_Kings_1, פרק טו, כט">כט</span>
ויהי כמלכו הכה את כל בית ירבעם לא השאיר כל נשמה לירבעם עד השמדו כדבר יהוה אשר דבר ביד עבדו אחיה השילני:<p dir="rtl">
<span dir="rtl" class="inlineHeader" id="b10_Kings_1, פרק טו, ל">ל</span>
על חטאות ירבעם אשר חטא ואשר החטיא את ישראל בכעסו אשר הכעיס את יהוה אלהי ישראל:<p dir="rtl">
<span dir="rtl" class="inlineHeader" id="b10_Kings_1, פרק טו, לא">לא</span>
ויתר דברי נדב וכל אשר עשה הלא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b10_Kings_1, פרק טו, לב">לב</span>
ומלחמה היתה בין אסא ובין בעשא מלך ישראל כל ימיהם: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טו, לג">לג</span>
בשנת שלש לאסא מלך יהודה מלך בעשא בן אחיה על כל ישראל בתרצה עשרים וארבע שנה:<p dir="rtl">
<span dir="rtl" class="inlineHeader" id="b10_Kings_1, פרק טו, לד">לד</span>
ויעש הרע בעיני יהוה וילך בדרך ירבעם ובחטאתו אשר החטיא את ישראל: <B>(ס)</B><p dir="rtl">
<h3 dir="rtl" id="b10_Kings_1, פרק טז">פרק-טז</h3><p dir="rtl">
<span dir="rtl" class="inlineHeader" id="b10_Kings_1, פרק טז, א">א</span>
ויהי דבר יהוה אל יהוא בן חנני על בעשא לאמר:<p dir="rtl">
<span dir="rtl" class="inlineHeader" id="b10_Kings_1, פרק טז, ב">ב</span>
יען אשר הרימתיך מן העפר ואתנך נגיד על עמי ישראל ותלך בדרך ירבעם ותחטא את עמי ישראל להכעיסני בחטאתם:<p dir="rtl">
<span dir="rtl" class="inlineHeader" id="b10_Kings_1, פרק טז, ג">ג</span>
הנני מבעיר אחרי בעשא ואחרי ביתו ונתתי את ביתך כבית ירבעם בן נבט:<p dir="rtl">
<span dir="rtl" class="inlineHeader" id="b10_Kings_1, פרק טז, ד">ד</span>
המת לבעשא בעיר יאכלו הכלבים והמת לו בשדה יאכלו עוף השמים:<p dir="rtl">
<span dir="rtl" class="inlineHeader" id="b10_Kings_1, פרק טז, ה">ה</span>
ויתר דברי בעשא ואשר עשה וגבורתו הלא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b10_Kings_1, פרק טז, ו">ו</span>
וישכב בעשא עם אבתיו ויקבר בתרצה וימלך אלה בנו תחתיו:<p dir="rtl">
<span dir="rtl" class="inlineHeader" id="b10_Kings_1, פרק טז, ז">ז</span>
וגם ביד יהוא בן חנני הנביא דבר יהוה היה אל בעשא ואל ביתו ועל כל הרעה אשר עשה בעיני יהוה להכעיסו במעשה ידיו להיות כבית ירבעם ועל אשר הכה אתו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טז, ח">ח</span>
בשנת עשרים ושש שנה לאסא מלך יהודה מלך אלה בן בעשא על ישראל בתרצה שנתים:<p dir="rtl">
<span dir="rtl" class="inlineHeader" id="b10_Kings_1, פרק טז, ט">ט</span>
ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על הבית בתרצה:<p dir="rtl">
<span dir="rtl" class="inlineHeader" id="b10_Kings_1, פרק טז, י">י</span>
ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו:<p dir="rtl">
<span dir="rtl" class="inlineHeader" id="b10_Kings_1, פרק טז, יא">יא</span>
ויהי במלכו כשבתו על כסאו הכה את כל בית בעשא לא השאיר לו משתין בקיר וגאליו ורעהו:<p dir="rtl">
<span dir="rtl" class="inlineHeader" id="b10_Kings_1, פרק טז, יב">יב</span>
וישמד זמרי את כל בית בעשא כדבר יהוה אשר דבר אל בעשא ביד יהוא הנביא:<p dir="rtl">
<span dir="rtl" class="inlineHeader" id="b10_Kings_1, פרק טז, יג">יג</span>
אל כל חטאות בעשא וחטאות אלה בנו אשר חטאו ואשר החטיאו את ישראל להכעיס את יהוה אלהי ישראל בהבליהם:<p dir="rtl">
<span dir="rtl" class="inlineHeader" id="b10_Kings_1, פרק טז, יד">יד</span>
ויתר דברי אלה וכל אשר עשה הלוא הם כתובים על ספר דברי הימים למלכי ישראל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טז, טו">טו</span>
בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על גבתון אשר לפלשתים:<p dir="rtl">
<span dir="rtl" class="inlineHeader" id="b10_Kings_1, פרק טז, טז">טז</span>
וישמע העם החנים לאמר קשר זמרי וגם הכה את המלך וימלכו כל ישראל את עמרי שר צבא על ישראל ביום ההוא במחנה:<p dir="rtl">
<span dir="rtl" class="inlineHeader" id="b10_Kings_1, פרק טז, יז">יז</span>
ויעלה עמרי וכל ישראל עמו מגבתון ויצרו על תרצה:<p dir="rtl">
<span dir="rtl" class="inlineHeader" id="b10_Kings_1, פרק טז, יח">יח</span>
ויהי כראות זמרי כי נלכדה העיר ויבא אל ארמון בית המלך וישרף עליו את בית מלך באש וימת:<p dir="rtl">
<span dir="rtl" class="inlineHeader" id="b10_Kings_1, פרק טז, יט">יט</span>
על חטאתו אשר חטא לעשות הרע בעיני יהוה ללכת בדרך ירבעם ובחטאתו אשר עשה להחטיא את ישראל:<p dir="rtl">
<span dir="rtl" class="inlineHeader" id="b10_Kings_1, פרק טז, כ">כ</span>
ויתר דברי זמרי וקשרו אשר קשר הלא הם כתובים על ספר דברי הימים למלכי ישראל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טז, כא">כא</span>
אז יחלק העם ישראל לחצי חצי העם היה אחרי תבני בן גינת להמליכו והחצי אחרי עמרי:<p dir="rtl">
<span dir="rtl" class="inlineHeader" id="b10_Kings_1, פרק טז, כב">כב</span>
ויחזק העם אשר אחרי עמרי את העם אשר אחרי תבני בן גינת וימת תבני וימלך עמרי: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טז, כג">כג</span>
בשנת שלשים ואחת שנה לאסא מלך יהודה מלך עמרי על ישראל שתים עשרה שנה בתרצה מלך שש שנים:<p dir="rtl">
<span dir="rtl" class="inlineHeader" id="b10_Kings_1, פרק טז, כד">כד</span>
ויקן את ההר שמרון מאת שמר בככרים כסף ויבן את ההר ויקרא את שם העיר אשר בנה על שם שמר אדני ההר שמרון:<p dir="rtl">
<span dir="rtl" class="inlineHeader" id="b10_Kings_1, פרק טז, כה">כה</span>
ויעשה עמרי הרע בעיני יהוה וירע מכל אשר לפניו:<p dir="rtl">
<span dir="rtl" class="inlineHeader" id="b10_Kings_1, פרק טז, כו">כו</span>
וילך בכל דרך ירבעם בן נבט ובחטאתיו אשר החטיא את ישראל להכעיס את יהוה אלהי ישראל בהבליהם:<p dir="rtl">
<span dir="rtl" class="inlineHeader" id="b10_Kings_1, פרק טז, כז">כז</span>
ויתר דברי עמרי אשר עשה וגבורתו אשר עשה הלא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b10_Kings_1, פרק טז, כח">כח</span>
וישכב עמרי עם אבתיו ויקבר בשמרון וימלך אחאב בנו תחתיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק טז, כט">כט</span>
ואחאב בן עמרי מלך על ישראל בשנת שלשים ושמנה שנה לאסא מלך יהודה וימלך אחאב בן עמרי על ישראל בשמרון עשרים ושתים שנה:<p dir="rtl">
<span dir="rtl" class="inlineHeader" id="b10_Kings_1, פרק טז, ל">ל</span>
ויעש אחאב בן עמרי הרע בעיני יהוה מכל אשר לפניו:<p dir="rtl">
<span dir="rtl" class="inlineHeader" id="b10_Kings_1, פרק טז, לא">לא</span>
ויהי הנקל לכתו בחטאות ירבעם בן נבט ויקח אשה את איזבל בת אתבעל מלך צידנים וילך ויעבד את הבעל וישתחו לו:<p dir="rtl">
<span dir="rtl" class="inlineHeader" id="b10_Kings_1, פרק טז, לב">לב</span>
ויקם מזבח לבעל בית הבעל אשר בנה בשמרון:<p dir="rtl">
<span dir="rtl" class="inlineHeader" id="b10_Kings_1, פרק טז, לג">לג</span>
ויעש אחאב את האשרה ויוסף אחאב לעשות להכעיס את יהוה אלהי ישראל מכל מלכי ישראל אשר היו לפניו:<p dir="rtl">
<span dir="rtl" class="inlineHeader" id="b10_Kings_1, פרק טז, לד">לד</span>
בימיו בנה חיאל בית האלי את יריחה באבירם בכרו יסדה ובשגיב צעירו הציב דלתיה כדבר יהוה אשר דבר ביד יהושע בן נון: <B>(ס)</B><p dir="rtl">
<h3 dir="rtl" id="b10_Kings_1, פרק יז">פרק-יז</h3><p dir="rtl">
<span dir="rtl" class="inlineHeader" id="b10_Kings_1, פרק יז, א">א</span>
ויאמר אליהו התשבי מתשבי גלעד אל אחאב חי יהוה אלהי ישראל אשר עמדתי לפניו אם יהיה השנים האלה טל ומטר כי אם לפי דברי: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יז, ב">ב</span>
ויהי דבר יהוה אליו לאמר:<p dir="rtl">
<span dir="rtl" class="inlineHeader" id="b10_Kings_1, פרק יז, ג">ג</span>
לך מזה ופנית לך קדמה ונסתרת בנחל כרית אשר על פני הירדן:<p dir="rtl">
<span dir="rtl" class="inlineHeader" id="b10_Kings_1, פרק יז, ד">ד</span>
והיה מהנחל תשתה ואת הערבים צויתי לכלכלך שם:<p dir="rtl">
<span dir="rtl" class="inlineHeader" id="b10_Kings_1, פרק יז, ה">ה</span>
וילך ויעש כדבר יהוה וילך וישב בנחל כרית אשר על פני הירדן:<p dir="rtl">
<span dir="rtl" class="inlineHeader" id="b10_Kings_1, פרק יז, ו">ו</span>
והערבים מביאים לו לחם ובשר בבקר ולחם ובשר בערב ומן הנחל ישתה:<p dir="rtl">
<span dir="rtl" class="inlineHeader" id="b10_Kings_1, פרק יז, ז">ז</span>
ויהי מקץ ימים וייבש הנחל כי לא היה גשם בארץ: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יז, ח">ח</span>
ויהי דבר יהוה אליו לאמר:<p dir="rtl">
<span dir="rtl" class="inlineHeader" id="b10_Kings_1, פרק יז, ט">ט</span>
קום לך צרפתה אשר לצידון וישבת שם הנה צויתי שם אשה אלמנה לכלכלך:<p dir="rtl">
<span dir="rtl" class="inlineHeader" id="b10_Kings_1, פרק יז, י">י</span>
ויקם וילך צרפתה ויבא אל פתח העיר והנה שם אשה אלמנה מקששת עצים ויקרא אליה ויאמר קחי נא לי מעט מים בכלי ואשתה:<p dir="rtl">
<span dir="rtl" class="inlineHeader" id="b10_Kings_1, פרק יז, יא">יא</span>
ותלך לקחת ויקרא אליה ויאמר לקחי נא לי פת לחם בידך:<p dir="rtl">
<span dir="rtl" class="inlineHeader" id="b10_Kings_1, פרק יז, יב">יב</span>
ותאמר חי יהוה אלהיך אם יש לי מעוג כי אם מלא כף קמח בכד ומעט שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו:<p dir="rtl">
<span dir="rtl" class="inlineHeader" id="b10_Kings_1, פרק יז, יג">יג</span>
ויאמר אליה אליהו אל תיראי באי עשי כדברך אך עשי לי משם עגה קטנה בראשנה והוצאת לי ולך ולבנך תעשי באחרנה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יז, יד">יד</span>
כי כה אמר יהוה אלהי ישראל כד הקמח לא תכלה וצפחת השמן לא תחסר עד יום תתן יהוה גשם על פני האדמה:<p dir="rtl">
<span dir="rtl" class="inlineHeader" id="b10_Kings_1, פרק יז, טו">טו</span>
ותלך ותעשה כדבר אליהו ותאכל הוא והיא וביתה ימים:<p dir="rtl">
<span dir="rtl" class="inlineHeader" id="b10_Kings_1, פרק יז, טז">טז</span>
כד הקמח לא כלתה וצפחת השמן לא חסר כדבר יהוה אשר דבר ביד אליהו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק יז, יז">יז</span>
ויהי אחר הדברים האלה חלה בן האשה בעלת הבית ויהי חליו חזק מאד עד אשר לא נותרה בו נשמה:<p dir="rtl">
<span dir="rtl" class="inlineHeader" id="b10_Kings_1, פרק יז, יח">יח</span>
ותאמר אל אליהו מה לי ולך איש האלהים באת אלי להזכיר את עוני ולהמית את בני:<p dir="rtl">
<span dir="rtl" class="inlineHeader" id="b10_Kings_1, פרק יז, יט">יט</span>
ויאמר אליה תני לי את בנך ויקחהו מחיקה ויעלהו אל העליה אשר הוא ישב שם וישכבהו על מטתו:<p dir="rtl">
<span dir="rtl" class="inlineHeader" id="b10_Kings_1, פרק יז, כ">כ</span>
ויקרא אל יהוה ויאמר יהוה אלהי הגם על האלמנה אשר אני מתגורר עמה הרעות להמית את בנה:<p dir="rtl">
<span dir="rtl" class="inlineHeader" id="b10_Kings_1, פרק יז, כא">כא</span>
ויתמדד על הילד שלש פעמים ויקרא אל יהוה ויאמר יהוה אלהי תשב נא נפש הילד הזה על קרבו:<p dir="rtl">
<span dir="rtl" class="inlineHeader" id="b10_Kings_1, פרק יז, כב">כב</span>
וישמע יהוה בקול אליהו ותשב נפש הילד על קרבו ויחי:<p dir="rtl">
<span dir="rtl" class="inlineHeader" id="b10_Kings_1, פרק יז, כג">כג</span>
ויקח אליהו את הילד וירדהו מן העליה הביתה ויתנהו לאמו ויאמר אליהו ראי חי בנך:<p dir="rtl">
<span dir="rtl" class="inlineHeader" id="b10_Kings_1, פרק יז, כד">כד</span>
ותאמר האשה אל אליהו עתה זה ידעתי כי איש אלהים אתה ודבר יהוה בפיך אמת: <B>(פ)</B><p dir="rtl">
<h3 dir="rtl" id="b10_Kings_1, פרק יח">פרק-יח</h3><p dir="rtl">
<span dir="rtl" class="inlineHeader" id="b10_Kings_1, פרק יח, א">א</span>
ויהי ימים רבים ודבר יהוה היה אל אליהו בשנה השלישית לאמר לך הראה אל אחאב ואתנה מטר על פני האדמה:<p dir="rtl">
<span dir="rtl" class="inlineHeader" id="b10_Kings_1, פרק יח, ב">ב</span>
וילך אליהו להראות אל אחאב והרעב חזק בשמרון:<p dir="rtl">
<span dir="rtl" class="inlineHeader" id="b10_Kings_1, פרק יח, ג">ג</span>
ויקרא אחאב אל עבדיהו אשר על הבית ועבדיהו היה ירא את יהוה מאד:<p dir="rtl">
<span dir="rtl" class="inlineHeader" id="b10_Kings_1, פרק יח, ד">ד</span>
ויהי בהכרית איזבל את נביאי יהוה ויקח עבדיהו מאה נבאים ויחביאם חמשים איש במערה וכלכלם לחם ומים:<p dir="rtl">
<span dir="rtl" class="inlineHeader" id="b10_Kings_1, פרק יח, ה">ה</span>
ויאמר אחאב אל עבדיהו לך בארץ אל כל מעיני המים ואל כל הנחלים אולי נמצא חציר ונחיה סוס ופרד ולוא נכרית מהבהמה:<p dir="rtl">
<span dir="rtl" class="inlineHeader" id="b10_Kings_1, פרק יח, ו">ו</span>
ויחלקו להם את הארץ לעבר בה אחאב הלך בדרך אחד לבדו ועבדיהו הלך בדרך אחד לבדו:<p dir="rtl">
<span dir="rtl" class="inlineHeader" id="b10_Kings_1, פרק יח, ז">ז</span>
ויהי עבדיהו בדרך והנה אליהו לקראתו ויכרהו ויפל על פניו ויאמר האתה זה אדני אליהו:<p dir="rtl">
<span dir="rtl" class="inlineHeader" id="b10_Kings_1, פרק יח, ח">ח</span>
ויאמר לו אני לך אמר לאדניך הנה אליהו:<p dir="rtl">
<span dir="rtl" class="inlineHeader" id="b10_Kings_1, פרק יח, ט">ט</span>
ויאמר מה חטאתי כי אתה נתן את עבדך ביד אחאב להמיתני:<p dir="rtl">
<span dir="rtl" class="inlineHeader" id="b10_Kings_1, פרק יח, י">י</span>
חי יהוה אלהיך אם יש גוי וממלכה אשר לא שלח אדני שם לבקשך ואמרו אין והשביע את הממלכה ואת הגוי כי לא ימצאכה:<p dir="rtl">
<span dir="rtl" class="inlineHeader" id="b10_Kings_1, פרק יח, יא">יא</span>
ועתה אתה אמר לך אמר לאדניך הנה אליהו:<p dir="rtl">
<span dir="rtl" class="inlineHeader" id="b10_Kings_1, פרק יח, יב">יב</span>
והיה אני אלך מאתך ורוח יהוה ישאך על אשר לא אדע ובאתי להגיד לאחאב ולא ימצאך והרגני ועבדך ירא את יהוה מנערי:<p dir="rtl">
<span dir="rtl" class="inlineHeader" id="b10_Kings_1, פרק יח, יג">יג</span>
הלא הגד לאדני את אשר עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים:<p dir="rtl">
<span dir="rtl" class="inlineHeader" id="b10_Kings_1, פרק יח, יד">יד</span>
ועתה אתה אמר לך אמר לאדניך הנה אליהו והרגני: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יח, טו">טו</span>
ויאמר אליהו חי יהוה צבאות אשר עמדתי לפניו כי היום אראה אליו:<p dir="rtl">
<span dir="rtl" class="inlineHeader" id="b10_Kings_1, פרק יח, טז">טז</span>
וילך עבדיהו לקראת אחאב ויגד לו וילך אחאב לקראת אליהו:<p dir="rtl">
<span dir="rtl" class="inlineHeader" id="b10_Kings_1, פרק יח, יז">יז</span>
ויהי כראות אחאב את אליהו ויאמר אחאב אליו האתה זה עכר ישראל:<p dir="rtl">
<span dir="rtl" class="inlineHeader" id="b10_Kings_1, פרק יח, יח">יח</span>
ויאמר לא עכרתי את ישראל כי אם אתה ובית אביך בעזבכם את מצות יהוה ותלך אחרי הבעלים:<p dir="rtl">
<span dir="rtl" class="inlineHeader" id="b10_Kings_1, פרק יח, יט">יט</span>
ועתה שלח קבץ אלי את כל ישראל אל הר הכרמל ואת נביאי הבעל ארבע מאות וחמשים ונביאי האשרה ארבע מאות אכלי שלחן איזבל:<p dir="rtl">
<span dir="rtl" class="inlineHeader" id="b10_Kings_1, פרק יח, כ">כ</span>
וישלח אחאב בכל בני ישראל ויקבץ את הנביאים אל הר הכרמל:<p dir="rtl">
<span dir="rtl" class="inlineHeader" id="b10_Kings_1, פרק יח, כא">כא</span>
ויגש אליהו אל כל העם ויאמר עד מתי אתם פסחים על שתי הסעפים אם יהוה האלהים לכו אחריו ואם הבעל לכו אחריו ולא ענו העם אתו דבר:<p dir="rtl">
<span dir="rtl" class="inlineHeader" id="b10_Kings_1, פרק יח, כב">כב</span>
ויאמר אליהו אל העם אני נותרתי נביא ליהוה לבדי ונביאי הבעל ארבע מאות וחמשים איש:<p dir="rtl">
<span dir="rtl" class="inlineHeader" id="b10_Kings_1, פרק יח, כג">כג</span>
ויתנו לנו שנים פרים ויבחרו להם הפר האחד וינתחהו וישימו על העצים ואש לא ישימו ואני אעשה את הפר האחד ונתתי על העצים ואש לא אשים:<p dir="rtl">
<span dir="rtl" class="inlineHeader" id="b10_Kings_1, פרק יח, כד">כד</span>
וקראתם בשם אלהיכם ואני אקרא בשם יהוה והיה האלהים אשר יענה באש הוא האלהים ויען כל העם ויאמרו טוב הדבר:<p dir="rtl">
<span dir="rtl" class="inlineHeader" id="b10_Kings_1, פרק יח, כה">כה</span>
ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו:<p dir="rtl">
<span dir="rtl" class="inlineHeader" id="b10_Kings_1, פרק יח, כו">כו</span>
ויקחו את הפר אשר נתן להם ויעשו ויקראו בשם הבעל מהבקר ועד הצהרים לאמר הבעל עננו ואין קול ואין ענה ויפסחו על המזבח אשר עשה:<p dir="rtl">
<span dir="rtl" class="inlineHeader" id="b10_Kings_1, פרק יח, כז">כז</span>
ויהי בצהרים ויהתל בהם אליהו ויאמר קראו בקול גדול כי אלהים הוא כי שיח וכי שיג לו וכי דרך לו אולי ישן הוא ויקץ:<p dir="rtl">
<span dir="rtl" class="inlineHeader" id="b10_Kings_1, פרק יח, כח">כח</span>
ויקראו בקול גדול ויתגדדו כמשפטם בחרבות וברמחים עד שפך דם עליהם:<p dir="rtl">
<span dir="rtl" class="inlineHeader" id="b10_Kings_1, פרק יח, כט">כט</span>
ויהי כעבר הצהרים ויתנבאו עד לעלות המנחה ואין קול ואין ענה ואין קשב:<p dir="rtl">
<span dir="rtl" class="inlineHeader" id="b10_Kings_1, פרק יח, ל">ל</span>
ויאמר אליהו לכל העם גשו אלי ויגשו כל העם אליו וירפא את מזבח יהוה ההרוס:<p dir="rtl">
<span dir="rtl" class="inlineHeader" id="b10_Kings_1, פרק יח, לא">לא</span>
ויקח אליהו שתים עשרה אבנים כמספר שבטי בני יעקב אשר היה דבר יהוה אליו לאמר ישראל יהיה שמך:<p dir="rtl">
<span dir="rtl" class="inlineHeader" id="b10_Kings_1, פרק יח, לב">לב</span>
ויבנה את האבנים מזבח בשם יהוה ויעש תעלה כבית סאתים זרע סביב למזבח:<p dir="rtl">
<span dir="rtl" class="inlineHeader" id="b10_Kings_1, פרק יח, לג">לג</span>
ויערך את העצים וינתח את הפר וישם על העצים:<p dir="rtl">
<span dir="rtl" class="inlineHeader" id="b10_Kings_1, פרק יח, לד">לד</span>
ויאמר מלאו ארבעה כדים מים ויצקו על העלה ועל העצים ויאמר שנו וישנו ויאמר שלשו וישלשו:<p dir="rtl">
<span dir="rtl" class="inlineHeader" id="b10_Kings_1, פרק יח, לה">לה</span>
וילכו המים סביב למזבח וגם את התעלה מלא מים:<p dir="rtl">
<span dir="rtl" class="inlineHeader" id="b10_Kings_1, פרק יח, לו">לו</span>
ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי אתה אלהים בישראל ואני עבדך ובדבריך עשיתי את כל הדברים האלה:<p dir="rtl">
<span dir="rtl" class="inlineHeader" id="b10_Kings_1, פרק יח, לז">לז</span>
ענני יהוה ענני וידעו העם הזה כי אתה יהוה האלהים ואתה הסבת את לבם אחרנית:<p dir="rtl">
<span dir="rtl" class="inlineHeader" id="b10_Kings_1, פרק יח, לח">לח</span>
ותפל אש יהוה ותאכל את העלה ואת העצים ואת האבנים ואת העפר ואת המים אשר בתעלה לחכה:<p dir="rtl">
<span dir="rtl" class="inlineHeader" id="b10_Kings_1, פרק יח, לט">לט</span>
וירא כל העם ויפלו על פניהם ויאמרו יהוה הוא האלהים יהוה הוא האלהים:<p dir="rtl">
<span dir="rtl" class="inlineHeader" id="b10_Kings_1, פרק יח, מ">מ</span>
ויאמר אליהו להם תפשו את נביאי הבעל איש אל ימלט מהם ויתפשום ויורדם אליהו אל נחל קישון וישחטם שם:<p dir="rtl">
<span dir="rtl" class="inlineHeader" id="b10_Kings_1, פרק יח, מא">מא</span>
ויאמר אליהו לאחאב עלה אכל ושתה כי קול המון הגשם:<p dir="rtl">
<span dir="rtl" class="inlineHeader" id="b10_Kings_1, פרק יח, מב">מב</span>
ויעלה אחאב לאכל ולשתות ואליהו עלה אל ראש הכרמל ויגהר ארצה וישם פניו בין ברכו<p dir="rtl">
<span dir="rtl" class="inlineHeader" id="b10_Kings_1, פרק יח, מג">מג</span>
ויאמר אל נערו עלה נא הבט דרך ים ויעל ויבט ויאמר אין מאומה ויאמר שב שבע פעמים:<p dir="rtl">
<span dir="rtl" class="inlineHeader" id="b10_Kings_1, פרק יח, מד">מד</span>
ויהי בשבעית ויאמר הנה עב קטנה ככף איש עלה מים ויאמר עלה אמר אל אחאב אסר ורד ולא יעצרכה הגשם:<p dir="rtl">
<span dir="rtl" class="inlineHeader" id="b10_Kings_1, פרק יח, מה">מה</span>
ויהי עד כה ועד כה והשמים התקדרו עבים ורוח ויהי גשם גדול וירכב אחאב וילך יזרעאלה:<p dir="rtl">
<span dir="rtl" class="inlineHeader" id="b10_Kings_1, פרק יח, מו">מו</span>
ויד יהוה היתה אל אליהו וישנס מתניו וירץ לפני אחאב עד באכה יזרעאלה:<p dir="rtl">
<h3 dir="rtl" id="b10_Kings_1, פרק יט">פרק-יט</h3><p dir="rtl">
<span dir="rtl" class="inlineHeader" id="b10_Kings_1, פרק יט, א">א</span>
ויגד אחאב לאיזבל את כל אשר עשה אליהו ואת כל אשר הרג את כל הנביאים בחרב:<p dir="rtl">
<span dir="rtl" class="inlineHeader" id="b10_Kings_1, פרק יט, ב">ב</span>
ותשלח איזבל מלאך אל אליהו לאמר כה יעשון אלהים וכה יוספון כי כעת מחר אשים את נפשך כנפש אחד מהם:<p dir="rtl">
<span dir="rtl" class="inlineHeader" id="b10_Kings_1, פרק יט, ג">ג</span>
וירא ויקם וילך אל נפשו ויבא באר שבע אשר ליהודה וינח את נערו שם:<p dir="rtl">
<span dir="rtl" class="inlineHeader" id="b10_Kings_1, פרק יט, ד">ד</span>
והוא הלך במדבר דרך יום ויבא וישב תחת רתם אחת וישאל את נפשו למות ויאמר רב עתה יהוה קח נפשי כי לא טוב אנכי מאבתי:<p dir="rtl">
<span dir="rtl" class="inlineHeader" id="b10_Kings_1, פרק יט, ה">ה</span>
וישכב ויישן תחת רתם אחד והנה זה מלאך נגע בו ויאמר לו קום אכול:<p dir="rtl">
<span dir="rtl" class="inlineHeader" id="b10_Kings_1, פרק יט, ו">ו</span>
ויבט והנה מראשתיו עגת רצפים וצפחת מים ויאכל וישת וישב וישכב:<p dir="rtl">
<span dir="rtl" class="inlineHeader" id="b10_Kings_1, פרק יט, ז">ז</span>
וישב מלאך יהוה שנית ויגע בו ויאמר קום אכל כי רב ממך הדרך:<p dir="rtl">
<span dir="rtl" class="inlineHeader" id="b10_Kings_1, פרק יט, ח">ח</span>
ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב:<p dir="rtl">
<span dir="rtl" class="inlineHeader" id="b10_Kings_1, פרק יט, ט">ט</span>
ויבא שם אל המערה וילן שם והנה דבר יהוה אליו ויאמר לו מה לך פה אליהו:<p dir="rtl">
<span dir="rtl" class="inlineHeader" id="b10_Kings_1, פרק יט, י">י</span>
ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה:<p dir="rtl">
<span dir="rtl" class="inlineHeader" id="b10_Kings_1, פרק יט, יא">יא</span>
ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה:<p dir="rtl">
<span dir="rtl" class="inlineHeader" id="b10_Kings_1, פרק יט, יב">יב</span>
ואחר הרעש אש לא באש יהוה ואחר האש קול דממה דקה:<p dir="rtl">
<span dir="rtl" class="inlineHeader" id="b10_Kings_1, פרק יט, יג">יג</span>
ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה לך פה אליהו:<p dir="rtl">
<span dir="rtl" class="inlineHeader" id="b10_Kings_1, פרק יט, יד">יד</span>
ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק יט, טו">טו</span>
ויאמר יהוה אליו לך שוב לדרכך מדברה דמשק ובאת ומשחת את חזאל למלך על ארם:<p dir="rtl">
<span dir="rtl" class="inlineHeader" id="b10_Kings_1, פרק יט, טז">טז</span>
ואת יהוא בן נמשי תמשח למלך על ישראל ואת אלישע בן שפט מאבל מחולה תמשח לנביא תחתיך:<p dir="rtl">
<span dir="rtl" class="inlineHeader" id="b10_Kings_1, פרק יט, יז">יז</span>
והיה הנמלט מחרב חזאל ימית יהוא והנמלט מחרב יהוא ימית אלישע:<p dir="rtl">
<span dir="rtl" class="inlineHeader" id="b10_Kings_1, פרק יט, יח">יח</span>
והשארתי בישראל שבעת אלפים כל הברכים אשר לא כרעו לבעל וכל הפה אשר לא נשק לו:<p dir="rtl">
<span dir="rtl" class="inlineHeader" id="b10_Kings_1, פרק יט, יט">יט</span>
וילך משם וימצא את אלישע בן שפט והוא חרש שנים עשר צמדים לפניו והוא בשנים העשר ויעבר אליהו אליו וישלך אדרתו אליו:<p dir="rtl">
<span dir="rtl" class="inlineHeader" id="b10_Kings_1, פרק יט, כ">כ</span>
ויעזב את הבקר וירץ אחרי אליהו ויאמר אשקה נא לאבי ולאמי ואלכה אחריך ויאמר לו לך שוב כי מה עשיתי לך:<p dir="rtl">
<span dir="rtl" class="inlineHeader" id="b10_Kings_1, פרק יט, כא">כא</span>
וישב מאחריו ויקח את צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו וישרתהו: <B>(פ)</B><p dir="rtl">
<h3 dir="rtl" id="b10_Kings_1, פרק כ">פרק-כ</h3><p dir="rtl">
<span dir="rtl" class="inlineHeader" id="b10_Kings_1, פרק כ, א">א</span>
ובן הדד מלך ארם קבץ את כל חילו ושלשים ושנים מלך אתו וסוס ורכב ויעל ויצר על שמרון וילחם בה:<p dir="rtl">
<span dir="rtl" class="inlineHeader" id="b10_Kings_1, פרק כ, ב">ב</span>
וישלח מלאכים אל אחאב מלך ישראל העירה:<p dir="rtl">
<span dir="rtl" class="inlineHeader" id="b10_Kings_1, פרק כ, ג">ג</span>
ויאמר לו כה אמר בן הדד כספך וזהבך לי הוא ונשיך ובניך הטובים לי הם:<p dir="rtl">
<span dir="rtl" class="inlineHeader" id="b10_Kings_1, פרק כ, ד">ד</span>
ויען מלך ישראל ויאמר כדברך אדני המלך לך אני וכל אשר לי:<p dir="rtl">
<span dir="rtl" class="inlineHeader" id="b10_Kings_1, פרק כ, ה">ה</span>
וישבו המלאכים ויאמרו כה אמר בן הדד לאמר כי שלחתי אליך לאמר כספך וזהבך ונשיך ובניך לי תתן:<p dir="rtl">
<span dir="rtl" class="inlineHeader" id="b10_Kings_1, פרק כ, ו">ו</span>
כי אם כעת מחר אשלח את עבדי אליך וחפשו את ביתך ואת בתי עבדיך והיה כל מחמד עיניך ישימו בידם ולקחו:<p dir="rtl">
<span dir="rtl" class="inlineHeader" id="b10_Kings_1, פרק כ, ז">ז</span>
ויקרא מלך ישראל לכל זקני הארץ ויאמר דעו נא וראו כי רעה זה מבקש כי שלח אלי לנשי ולבני ולכספי ולזהבי ולא מנעתי ממנו:<p dir="rtl">
<span dir="rtl" class="inlineHeader" id="b10_Kings_1, פרק כ, ח">ח</span>
ויאמרו אליו כל הזקנים וכל העם אל תשמע ולוא תאבה:<p dir="rtl">
<span dir="rtl" class="inlineHeader" id="b10_Kings_1, פרק כ, ט">ט</span>
ויאמר למלאכי בן הדד אמרו לאדני המלך כל אשר שלחת אל עבדך בראשנה אעשה והדבר הזה לא אוכל לעשות וילכו המלאכים וישבהו דבר:<p dir="rtl">
<span dir="rtl" class="inlineHeader" id="b10_Kings_1, פרק כ, י">י</span>
וישלח אליו בן הדד ויאמר כה יעשון לי אלהים וכה יוספו אם ישפק עפר שמרון לשעלים לכל העם אשר ברגלי:<p dir="rtl">
<span dir="rtl" class="inlineHeader" id="b10_Kings_1, פרק כ, יא">יא</span>
ויען מלך ישראל ויאמר דברו אל יתהלל חגר כמפתח:<p dir="rtl">
<span dir="rtl" class="inlineHeader" id="b10_Kings_1, פרק כ, יב">יב</span>
ויהי כשמע את הדבר הזה והוא שתה הוא והמלכים בסכות ויאמר אל עבדיו שימו וישימו על העיר:<p dir="rtl">
<span dir="rtl" class="inlineHeader" id="b10_Kings_1, פרק כ, יג">יג</span>
והנה נביא אחד נגש אל אחאב מלך ישראל ויאמר כה אמר יהוה הראית את כל ההמון הגדול הזה הנני נתנו בידך היום וידעת כי אני יהוה:<p dir="rtl">
<span dir="rtl" class="inlineHeader" id="b10_Kings_1, פרק כ, יד">יד</span>
ויאמר אחאב במי ויאמר כה אמר יהוה בנערי שרי המדינות ויאמר מי יאסר המלחמה ויאמר אתה:<p dir="rtl">
<span dir="rtl" class="inlineHeader" id="b10_Kings_1, פרק כ, טו">טו</span>
ויפקד את נערי שרי המדינות ויהיו מאתים שנים ושלשים ואחריהם פקד את כל העם כל בני ישראל שבעת אלפים:<p dir="rtl">
<span dir="rtl" class="inlineHeader" id="b10_Kings_1, פרק כ, טז">טז</span>
ויצאו בצהרים ובן הדד שתה שכור בסכות הוא והמלכים שלשים ושנים מלך עזר אתו:<p dir="rtl">
<span dir="rtl" class="inlineHeader" id="b10_Kings_1, פרק כ, יז">יז</span>
ויצאו נערי שרי המדינות בראשנה וישלח בן הדד ויגידו לו לאמר אנשים יצאו משמרון:<p dir="rtl">
<span dir="rtl" class="inlineHeader" id="b10_Kings_1, פרק כ, יח">יח</span>
ויאמר אם לשלום יצאו תפשום חיים ואם למלחמה יצאו חיים תפשום:<p dir="rtl">
<span dir="rtl" class="inlineHeader" id="b10_Kings_1, פרק כ, יט">יט</span>
ואלה יצאו מן העיר נערי שרי המדינות והחיל אשר אחריהם:<p dir="rtl">
<span dir="rtl" class="inlineHeader" id="b10_Kings_1, פרק כ, כ">כ</span>
ויכו איש אישו וינסו ארם וירדפם ישראל וימלט בן הדד מלך ארם על סוס ופרשים:<p dir="rtl">
<span dir="rtl" class="inlineHeader" id="b10_Kings_1, פרק כ, כא">כא</span>
ויצא מלך ישראל ויך את הסוס ואת הרכב והכה בארם מכה גדולה:<p dir="rtl">
<span dir="rtl" class="inlineHeader" id="b10_Kings_1, פרק כ, כב">כב</span>
ויגש הנביא אל מלך ישראל ויאמר לו לך התחזק ודע וראה את אשר תעשה כי לתשובת השנה מלך ארם עלה עליך:<p dir="rtl">
<span dir="rtl" class="inlineHeader" id="b10_Kings_1, פרק כ, כג">כג</span>
ועבדי מלך ארם אמרו אליו אלהי הרים אלהיהם על כן חזקו ממנו ואולם נלחם אתם במישור אם לא נחזק מהם:<p dir="rtl">
<span dir="rtl" class="inlineHeader" id="b10_Kings_1, פרק כ, כד">כד</span>
ואת הדבר הזה עשה הסר המלכים איש ממקמו ושים פחות תחתיהם:<p dir="rtl">
<span dir="rtl" class="inlineHeader" id="b10_Kings_1, פרק כ, כה">כה</span>
ואתה תמנה לך חיל כחיל הנפל מאותך וסוס כסוס ורכב כרכב ונלחמה אותם במישור אם לא נחזק מהם וישמע לקלם ויעש כן: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק כ, כו">כו</span>
ויהי לתשובת השנה ויפקד בן הדד את ארם ויעל אפקה למלחמה עם ישראל:<p dir="rtl">
<span dir="rtl" class="inlineHeader" id="b10_Kings_1, פרק כ, כז">כז</span>
ובני ישראל התפקדו וכלכלו וילכו לקראתם ויחנו בני ישראל נגדם כשני חשפי עזים וארם מלאו את הארץ:<p dir="rtl">
<span dir="rtl" class="inlineHeader" id="b10_Kings_1, פרק כ, כח">כח</span>
ויגש איש האלהים ויאמר אל מלך ישראל ויאמר כה אמר יהוה יען אשר אמרו ארם אלהי הרים יהוה ולא אלהי עמקים הוא ונתתי את כל ההמון הגדול הזה בידך וידעתם כי אני יהוה:<p dir="rtl">
<span dir="rtl" class="inlineHeader" id="b10_Kings_1, פרק כ, כט">כט</span>
ויחנו אלה נכח אלה שבעת ימים ויהי ביום השביעי ותקרב המלחמה ויכו בני ישראל את ארם מאה אלף רגלי ביום אחד:<p dir="rtl">
<span dir="rtl" class="inlineHeader" id="b10_Kings_1, פרק כ, ל">ל</span>
וינסו הנותרים אפקה אל העיר ותפל החומה על עשרים ושבעה אלף איש הנותרים ובן הדד נס ויבא אל העיר חדר בחדר: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כ, לא">לא</span>
ויאמרו אליו עבדיו הנה נא שמענו כי מלכי בית ישראל כי מלכי חסד הם נשימה נא שקים במתנינו וחבלים בראשנו ונצא אל מלך ישראל אולי יחיה את נפשך:<p dir="rtl">
<span dir="rtl" class="inlineHeader" id="b10_Kings_1, פרק כ, לב">לב</span>
ויחגרו שקים במתניהם וחבלים בראשיהם ויבאו אל מלך ישראל ויאמרו עבדך בן הדד אמר תחי נא נפשי ויאמר העודנו חי אחי הוא:<p dir="rtl">
<span dir="rtl" class="inlineHeader" id="b10_Kings_1, פרק כ, לג">לג</span>
והאנשים ינחשו וימהרו ויחלטו הממנו ויאמרו אחיך בן הדד ויאמר באו קחהו ויצא אליו בן הדד ויעלהו על המרכבה:<p dir="rtl">
<span dir="rtl" class="inlineHeader" id="b10_Kings_1, פרק כ, לד">לד</span>
ויאמר אליו הערים אשר לקח אבי מאת אביך אשיב וחוצות תשים לך בדמשק כאשר שם אבי בשמרון ואני בברית אשלחך ויכרת לו ברית וישלחהו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כ, לה">לה</span>
ואיש אחד מבני הנביאים אמר אל רעהו בדבר יהוה הכיני נא וימאן האיש להכתו:<p dir="rtl">
<span dir="rtl" class="inlineHeader" id="b10_Kings_1, פרק כ, לו">לו</span>
ויאמר לו יען אשר לא שמעת בקול יהוה הנך הולך מאתי והכך האריה וילך מאצלו וימצאהו האריה ויכהו:<p dir="rtl">
<span dir="rtl" class="inlineHeader" id="b10_Kings_1, פרק כ, לז">לז</span>
וימצא איש אחר ויאמר הכיני נא ויכהו האיש הכה ופצע:<p dir="rtl">
<span dir="rtl" class="inlineHeader" id="b10_Kings_1, פרק כ, לח">לח</span>
וילך הנביא ויעמד למלך על הדרך ויתחפש באפר על עיניו:<p dir="rtl">
<span dir="rtl" class="inlineHeader" id="b10_Kings_1, פרק כ, לט">לט</span>
ויהי המלך עבר והוא צעק אל המלך ויאמר עבדך יצא בקרב המלחמה והנה איש סר ויבא אלי איש ויאמר שמר את האיש הזה אם הפקד יפקד והיתה נפשך תחת נפשו או ככר כסף תשקול:<p dir="rtl">
<span dir="rtl" class="inlineHeader" id="b10_Kings_1, פרק כ, מ">מ</span>
ויהי עבדך עשה הנה והנה והוא איננו ויאמר אליו מלך ישראל כן משפטך אתה חרצת:<p dir="rtl">
<span dir="rtl" class="inlineHeader" id="b10_Kings_1, פרק כ, מא">מא</span>
וימהר ויסר את האפר מעל עיניו ויכר אתו מלך ישראל כי מהנבאים הוא:<p dir="rtl">
<span dir="rtl" class="inlineHeader" id="b10_Kings_1, פרק כ, מב">מב</span>
ויאמר אליו כה אמר יהוה יען שלחת את איש חרמי מיד והיתה נפשך תחת נפשו ועמך תחת עמו:<p dir="rtl">
<span dir="rtl" class="inlineHeader" id="b10_Kings_1, פרק כ, מג">מג</span>
וילך מלך ישראל על ביתו סר וזעף ויבא שמרונה: <B>(פ)</B><p dir="rtl">
<h3 dir="rtl" id="b10_Kings_1, פרק כא">פרק-כא</h3><p dir="rtl">
<span dir="rtl" class="inlineHeader" id="b10_Kings_1, פרק כא, א">א</span>
ויהי אחר הדברים האלה כרם היה לנבות היזרעאלי אשר ביזרעאל אצל היכל אחאב מלך שמרון:<p dir="rtl">
<span dir="rtl" class="inlineHeader" id="b10_Kings_1, פרק כא, ב">ב</span>
וידבר אחאב אל נבות לאמר תנה לי את כרמך ויהי לי לגן ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה לך כסף מחיר זה:<p dir="rtl">
<span dir="rtl" class="inlineHeader" id="b10_Kings_1, פרק כא, ג">ג</span>
ויאמר נבות אל אחאב חלילה לי מיהוה מתתי את נחלת אבתי לך:<p dir="rtl">
<span dir="rtl" class="inlineHeader" id="b10_Kings_1, פרק כא, ד">ד</span>
ויבא אחאב אל ביתו סר וזעף על הדבר אשר דבר אליו נבות היזרעאלי ויאמר לא אתן לך את נחלת אבותי וישכב על מטתו ויסב את פניו ולא אכל לחם:<p dir="rtl">
<span dir="rtl" class="inlineHeader" id="b10_Kings_1, פרק כא, ה">ה</span>
ותבא אליו איזבל אשתו ותדבר אליו מה זה רוחך סרה ואינך אכל לחם:<p dir="rtl">
<span dir="rtl" class="inlineHeader" id="b10_Kings_1, פרק כא, ו">ו</span>
וידבר אליה כי אדבר אל נבות היזרעאלי ואמר לו תנה לי את כרמך בכסף או אם חפץ אתה אתנה לך כרם תחתיו ויאמר לא אתן לך את כרמי:<p dir="rtl">
<span dir="rtl" class="inlineHeader" id="b10_Kings_1, פרק כא, ז">ז</span>
ותאמר אליו איזבל אשתו אתה עתה תעשה מלוכה על ישראל קום אכל לחם ויטב לבך אני אתן לך את כרם נבות היזרעאלי:<p dir="rtl">
<span dir="rtl" class="inlineHeader" id="b10_Kings_1, פרק כא, ח">ח</span>
ותכתב ספרים בשם אחאב ותחתם בחתמו ותשלח הספרים אל הזקנים ואל החרים אשר בעירו הישבים את נבות:<p dir="rtl">
<span dir="rtl" class="inlineHeader" id="b10_Kings_1, פרק כא, ט">ט</span>
ותכתב בספרים לאמר קראו צום והושיבו את נבות בראש העם:<p dir="rtl">
<span dir="rtl" class="inlineHeader" id="b10_Kings_1, פרק כא, י">י</span>
והושיבו שנים אנשים בני בליעל נגדו ויעדהו לאמר ברכת אלהים ומלך והוציאהו וסקלהו וימת:<p dir="rtl">
<span dir="rtl" class="inlineHeader" id="b10_Kings_1, פרק כא, יא">יא</span>
ויעשו אנשי עירו הזקנים והחרים אשר הישבים בעירו כאשר שלחה אליהם איזבל כאשר כתוב בספרים אשר שלחה אליהם:<p dir="rtl">
<span dir="rtl" class="inlineHeader" id="b10_Kings_1, פרק כא, יב">יב</span>
קראו צום והשיבו את נבות בראש העם:<p dir="rtl">
<span dir="rtl" class="inlineHeader" id="b10_Kings_1, פרק כא, יג">יג</span>
ויבאו שני האנשים בני בליעל וישבו נגדו ויעדהו אנשי הבליעל את נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת:<p dir="rtl">
<span dir="rtl" class="inlineHeader" id="b10_Kings_1, פרק כא, יד">יד</span>
וישלחו אל איזבל לאמר סקל נבות וימת:<p dir="rtl">
<span dir="rtl" class="inlineHeader" id="b10_Kings_1, פרק כא, טו">טו</span>
ויהי כשמע איזבל כי סקל נבות וימת ותאמר איזבל אל אחאב קום רש את כרם נבות היזרעאלי אשר מאן לתת לך בכסף כי אין נבות חי כי מת:<p dir="rtl">
<span dir="rtl" class="inlineHeader" id="b10_Kings_1, פרק כא, טז">טז</span>
ויהי כשמע אחאב כי מת נבות ויקם אחאב לרדת אל כרם נבות היזרעאלי לרשתו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כא, יז">יז</span>
ויהי דבר יהוה אל אליהו התשבי לאמר:<p dir="rtl">
<span dir="rtl" class="inlineHeader" id="b10_Kings_1, פרק כא, יח">יח</span>
קום רד לקראת אחאב מלך ישראל אשר בשמרון הנה בכרם נבות אשר ירד שם לרשתו:<p dir="rtl">
<span dir="rtl" class="inlineHeader" id="b10_Kings_1, פרק כא, יט">יט</span>
ודברת אליו לאמר כה אמר יהוה הרצחת וגם ירשת ודברת אליו לאמר כה אמר יהוה במקום אשר לקקו הכלבים את דם נבות ילקו הכלבים את דמך גם אתה:<p dir="rtl">
<span dir="rtl" class="inlineHeader" id="b10_Kings_1, פרק כא, כ">כ</span>
ויאמר אחאב אל אליהו המצאתני איבי ויאמר מצאתי יען התמכרך לעשות הרע בעיני יהוה:<p dir="rtl">
<span dir="rtl" class="inlineHeader" id="b10_Kings_1, פרק כא, כא">כא</span>
הנני מבי אליך רעה ובערתי אחריך והכרתי לאחאב משתין בקיר ועצור ועזוב בישראל:<p dir="rtl">
<span dir="rtl" class="inlineHeader" id="b10_Kings_1, פרק כא, כב">כב</span>
ונתתי את ביתך כבית ירבעם בן נבט וכבית בעשא בן אחיה אל הכעס אשר הכעסת ותחטא את ישראל:<p dir="rtl">
<span dir="rtl" class="inlineHeader" id="b10_Kings_1, פרק כא, כג">כג</span>
וגם לאיזבל דבר יהוה לאמר הכלבים יאכלו את איזבל בחל יזרעאל:<p dir="rtl">
<span dir="rtl" class="inlineHeader" id="b10_Kings_1, פרק כא, כד">כד</span>
המת לאחאב בעיר יאכלו הכלבים והמת בשדה יאכלו עוף השמים:<p dir="rtl">
<span dir="rtl" class="inlineHeader" id="b10_Kings_1, פרק כא, כה">כה</span>
רק לא היה כאחאב אשר התמכר לעשות הרע בעיני יהוה אשר הסתה אתו איזבל אשתו:<p dir="rtl">
<span dir="rtl" class="inlineHeader" id="b10_Kings_1, פרק כא, כו">כו</span>
ויתעב מאד ללכת אחרי הגללים ככל אשר עשו האמרי אשר הוריש יהוה מפני בני ישראל: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כא, כז">כז</span>
ויהי כשמע אחאב את הדברים האלה ויקרע בגדיו וישם שק על בשרו ויצום וישכב בשק ויהלך אט: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כא, כח">כח</span>
ויהי דבר יהוה אל אליהו התשבי לאמר:<p dir="rtl">
<span dir="rtl" class="inlineHeader" id="b10_Kings_1, פרק כא, כט">כט</span>
הראית כי נכנע אחאב מלפני יען כי נכנע מפני לא אבי הרעה בימיו בימי בנו אביא הרעה על ביתו:<p dir="rtl">
<h3 dir="rtl" id="b10_Kings_1, פרק כב">פרק-כב</h3><p dir="rtl">
<span dir="rtl" class="inlineHeader" id="b10_Kings_1, פרק כב, א">א</span>
וישבו שלש שנים אין מלחמה בין ארם ובין ישראל: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק כב, ב">ב</span>
ויהי בשנה השלישית וירד יהושפט מלך יהודה אל מלך ישראל:<p dir="rtl">
<span dir="rtl" class="inlineHeader" id="b10_Kings_1, פרק כב, ג">ג</span>
ויאמר מלך ישראל אל עבדיו הידעתם כי לנו רמת גלעד ואנחנו מחשים מקחת אתה מיד מלך ארם:<p dir="rtl">
<span dir="rtl" class="inlineHeader" id="b10_Kings_1, פרק כב, ד">ד</span>
ויאמר אל יהושפט התלך אתי למלחמה רמת גלעד ויאמר יהושפט אל מלך ישראל כמוני כמוך כעמי כעמך כסוסי כסוסיך:<p dir="rtl">
<span dir="rtl" class="inlineHeader" id="b10_Kings_1, פרק כב, ה">ה</span>
ויאמר יהושפט אל מלך ישראל דרש נא כיום את דבר יהוה:<p dir="rtl">
<span dir="rtl" class="inlineHeader" id="b10_Kings_1, פרק כב, ו">ו</span>
ויקבץ מלך ישראל את הנביאים כארבע מאות איש ויאמר אלהם האלך על רמת גלעד למלחמה אם אחדל ויאמרו עלה ויתן אדני ביד המלך:<p dir="rtl">
<span dir="rtl" class="inlineHeader" id="b10_Kings_1, פרק כב, ז">ז</span>
ויאמר יהושפט האין פה נביא ליהוה עוד ונדרשה מאותו:<p dir="rtl">
<span dir="rtl" class="inlineHeader" id="b10_Kings_1, פרק כב, ח">ח</span>
ויאמר מלך ישראל אל יהושפט עוד איש אחד לדרש את יהוה מאתו ואני שנאתיו כי לא יתנבא עלי טוב כי אם רע מיכיהו בן ימלה ויאמר יהושפט אל יאמר המלך כן:<p dir="rtl">
<span dir="rtl" class="inlineHeader" id="b10_Kings_1, פרק כב, ט">ט</span>
ויקרא מלך ישראל אל סריס אחד ויאמר מהרה מיכיהו בן ימלה:<p dir="rtl">
<span dir="rtl" class="inlineHeader" id="b10_Kings_1, פרק כב, י">י</span>
ומלך ישראל ויהושפט מלך יהודה ישבים איש על כסאו מלבשים בגדים בגרן פתח שער שמרון וכל הנביאים מתנבאים לפניהם:<p dir="rtl">
<span dir="rtl" class="inlineHeader" id="b10_Kings_1, פרק כב, יא">יא</span>
ויעש לו צדקיה בן כנענה קרני ברזל ויאמר כה אמר יהוה באלה תנגח את ארם עד כלתם:<p dir="rtl">
<span dir="rtl" class="inlineHeader" id="b10_Kings_1, פרק כב, יב">יב</span>
וכל הנבאים נבאים כן לאמר עלה רמת גלעד והצלח ונתן יהוה ביד המלך:<p dir="rtl">
<span dir="rtl" class="inlineHeader" id="b10_Kings_1, פרק כב, יג">יג</span>
והמלאך אשר הלך לקרא מיכיהו דבר אליו לאמר הנה נא דברי הנביאים פה אחד טוב אל המלך יהי נא דבריך כדבר אחד מהם ודברת טוב:<p dir="rtl">
<span dir="rtl" class="inlineHeader" id="b10_Kings_1, פרק כב, יד">יד</span>
ויאמר מיכיהו חי יהוה כי את אשר יאמר יהוה אלי אתו אדבר:<p dir="rtl">
<span dir="rtl" class="inlineHeader" id="b10_Kings_1, פרק כב, טו">טו</span>
ויבוא אל המלך ויאמר המלך אליו מיכיהו הנלך אל רמת גלעד למלחמה אם נחדל ויאמר אליו עלה והצלח ונתן יהוה ביד המלך:<p dir="rtl">
<span dir="rtl" class="inlineHeader" id="b10_Kings_1, פרק כב, טז">טז</span>
ויאמר אליו המלך עד כמה פעמים אני משבעך אשר לא תדבר אלי רק אמת בשם יהוה:<p dir="rtl">
<span dir="rtl" class="inlineHeader" id="b10_Kings_1, פרק כב, יז">יז</span>
ויאמר ראיתי את כל ישראל נפצים אל ההרים כצאן אשר אין להם רעה ויאמר יהוה לא אדנים לאלה ישובו איש לביתו בשלום:<p dir="rtl">
<span dir="rtl" class="inlineHeader" id="b10_Kings_1, פרק כב, יח">יח</span>
ויאמר מלך ישראל אל יהושפט הלוא אמרתי אליך לוא יתנבא עלי טוב כי אם רע:<p dir="rtl">
<span dir="rtl" class="inlineHeader" id="b10_Kings_1, פרק כב, יט">יט</span>
ויאמר לכן שמע דבר יהוה ראיתי את יהוה ישב על כסאו וכל צבא השמים עמד עליו מימינו ומשמאלו:<p dir="rtl">
<span dir="rtl" class="inlineHeader" id="b10_Kings_1, פרק כב, כ">כ</span>
ויאמר יהוה מי יפתה את אחאב ויעל ויפל ברמת גלעד ויאמר זה בכה וזה אמר בכה:<p dir="rtl">
<span dir="rtl" class="inlineHeader" id="b10_Kings_1, פרק כב, כא">כא</span>
ויצא הרוח ויעמד לפני יהוה ויאמר אני אפתנו ויאמר יהוה אליו במה:<p dir="rtl">
<span dir="rtl" class="inlineHeader" id="b10_Kings_1, פרק כב, כב">כב</span>
ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן:<p dir="rtl">
<span dir="rtl" class="inlineHeader" id="b10_Kings_1, פרק כב, כג">כג</span>
ועתה הנה נתן יהוה רוח שקר בפי כל נביאיך אלה ויהוה דבר עליך רעה:<p dir="rtl">
<span dir="rtl" class="inlineHeader" id="b10_Kings_1, פרק כב, כד">כד</span>
ויגש צדקיהו בן כנענה ויכה את מיכיהו על הלחי ויאמר אי זה עבר רוח יהוה מאתי לדבר אותך:<p dir="rtl">
<span dir="rtl" class="inlineHeader" id="b10_Kings_1, פרק כב, כה">כה</span>
ויאמר מיכיהו הנך ראה ביום ההוא אשר תבא חדר בחדר להחבה:<p dir="rtl">
<span dir="rtl" class="inlineHeader" id="b10_Kings_1, פרק כב, כו">כו</span>
ויאמר מלך ישראל קח את מיכיהו והשיבהו אל אמן שר העיר ואל יואש בן המלך:<p dir="rtl">
<span dir="rtl" class="inlineHeader" id="b10_Kings_1, פרק כב, כז">כז</span>
ואמרת כה אמר המלך שימו את זה בית הכלא והאכילהו לחם לחץ ומים לחץ עד באי בשלום:<p dir="rtl">
<span dir="rtl" class="inlineHeader" id="b10_Kings_1, פרק כב, כח">כח</span>
ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם:<p dir="rtl">
<span dir="rtl" class="inlineHeader" id="b10_Kings_1, פרק כב, כט">כט</span>
ויעל מלך ישראל ויהושפט מלך יהודה רמת גלעד:<p dir="rtl">
<span dir="rtl" class="inlineHeader" id="b10_Kings_1, פרק כב, ל">ל</span>
ויאמר מלך ישראל אל יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה:<p dir="rtl">
<span dir="rtl" class="inlineHeader" id="b10_Kings_1, פרק כב, לא">לא</span>
ומלך ארם צוה את שרי הרכב אשר לו שלשים ושנים לאמר לא תלחמו את קטן ואת גדול כי אם את מלך ישראל לבדו:<p dir="rtl">
<span dir="rtl" class="inlineHeader" id="b10_Kings_1, פרק כב, לב">לב</span>
ויהי כראות שרי הרכב את יהושפט והמה אמרו אך מלך ישראל הוא ויסרו עליו להלחם ויזעק יהושפט:<p dir="rtl">
<span dir="rtl" class="inlineHeader" id="b10_Kings_1, פרק כב, לג">לג</span>
ויהי כראות שרי הרכב כי לא מלך ישראל הוא וישובו מאחריו:<p dir="rtl">
<span dir="rtl" class="inlineHeader" id="b10_Kings_1, פרק כב, לד">לד</span>
ואיש משך בקשת לתמו ויכה את מלך ישראל בין הדבקים ובין השרין ויאמר לרכבו הפך ידך והוציאני מן המחנה כי החליתי:<p dir="rtl">
<span dir="rtl" class="inlineHeader" id="b10_Kings_1, פרק כב, לה">לה</span>
ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם המכה אל חיק הרכב:<p dir="rtl">
<span dir="rtl" class="inlineHeader" id="b10_Kings_1, פרק כב, לו">לו</span>
ויעבר הרנה במחנה כבא השמש לאמר איש אל עירו ואיש אל ארצו:<p dir="rtl">
<span dir="rtl" class="inlineHeader" id="b10_Kings_1, פרק כב, לז">לז</span>
וימת המלך ויבוא שמרון ויקברו את המלך בשמרון:<p dir="rtl">
<span dir="rtl" class="inlineHeader" id="b10_Kings_1, פרק כב, לח">לח</span>
וישטף את הרכב על ברכת שמרון וילקו הכלבים את דמו והזנות רחצו כדבר יהוה אשר דבר:<p dir="rtl">
<span dir="rtl" class="inlineHeader" id="b10_Kings_1, פרק כב, לט">לט</span>
ויתר דברי אחאב וכל אשר עשה ובית השן אשר בנה וכל הערים אשר בנה הלוא הם כתובים על ספר דברי הימים למלכי ישראל:<p dir="rtl">
<span dir="rtl" class="inlineHeader" id="b10_Kings_1, פרק כב, מ">מ</span>
וישכב אחאב עם אבתיו וימלך אחזיהו בנו תחתיו: <B>(פ)</B><p dir="rtl">
<span dir="rtl" class="inlineHeader" id="b10_Kings_1, פרק כב, מא">מא</span>
ויהושפט בן אסא מלך על יהודה בשנת ארבע לאחאב מלך ישראל:<p dir="rtl">
<span dir="rtl" class="inlineHeader" id="b10_Kings_1, פרק כב, מב">מב</span>
יהושפט בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי:<p dir="rtl">
<span dir="rtl" class="inlineHeader" id="b10_Kings_1, פרק כב, מג">מג</span>
וילך בכל דרך אסא אביו לא סר ממנו לעשות הישר בעיני יהוה:<p dir="rtl">
<span dir="rtl" class="inlineHeader" id="b10_Kings_1, פרק כב, מד">מד</span>
אך הבמות לא סרו עוד העם מזבחים ומקטרים בבמות:<p dir="rtl">
<span dir="rtl" class="inlineHeader" id="b10_Kings_1, פרק כב, מה">מה</span>
וישלם יהושפט עם מלך ישראל:<p dir="rtl">
<span dir="rtl" class="inlineHeader" id="b10_Kings_1, פרק כב, מו">מו</span>
ויתר דברי יהושפט וגבורתו אשר עשה ואשר נלחם הלא הם כתובים על ספר דברי הימים למלכי יהודה:<p dir="rtl">
<span dir="rtl" class="inlineHeader" id="b10_Kings_1, פרק כב, מז">מז</span>
ויתר הקדש אשר נשאר בימי אסא אביו בער מן הארץ:<p dir="rtl">
<span dir="rtl" class="inlineHeader" id="b10_Kings_1, פרק כב, מח">מח</span>
ומלך אין באדום נצב מלך:<p dir="rtl">
<span dir="rtl" class="inlineHeader" id="b10_Kings_1, פרק כב, מט">מט</span>
יהושפט עשר אניות תרשיש ללכת אופירה לזהב ולא הלך כי נשברה אניות בעציון גבר:<p dir="rtl">
<span dir="rtl" class="inlineHeader" id="b10_Kings_1, פרק כב, נ">נ</span>
אז אמר אחזיהו בן אחאב אל יהושפט ילכו עבדי עם עבדיך באניות ולא אבה יהושפט:<p dir="rtl">
<span dir="rtl" class="inlineHeader" id="b10_Kings_1, פרק כב, נא">נא</span>
וישכב יהושפט עם אבתיו ויקבר עם אבתיו בעיר דוד אביו וימלך יהורם בנו תחתיו: <B>(ס)</B><p dir="rtl">
<span dir="rtl" class="inlineHeader" id="b10_Kings_1, פרק כב, נב">נב</span>
אחזיהו בן אחאב מלך על ישראל בשמרון בשנת שבע עשרה ליהושפט מלך יהודה וימלך על ישראל שנתים:<p dir="rtl">
<span dir="rtl" class="inlineHeader" id="b10_Kings_1, פרק כב, נג">נג</span>
ויעש הרע בעיני יהוה וילך בדרך אביו ובדרך אמו ובדרך ירבעם בן נבט אשר החטיא את ישראל:<p dir="rtl">
<span dir="rtl" class="inlineHeader" id="b10_Kings_1, פרק כב, נד">נד</span>
ויעבד את הבעל וישתחוה לו ויכעס את יהוה אלהי ישראל ככל אשר עשה אביו: <B>(פפפ)</B><p dir="rtl">
