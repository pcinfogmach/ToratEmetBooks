
<h3 dir="rtl" id="b09_Samuel_2, פרק א">פרק א</h3><p dir="rtl">
<span dir="rtl" class="inlineHeader" id="b09_Samuel_2, פרק א, א">א</span>
ויהי אחרי מות שאול ודוד שב מהכות את העמלק וישב דוד בצקלג ימים שנים:<p dir="rtl">
<span dir="rtl" class="inlineHeader" id="b09_Samuel_2, פרק א, ב">ב</span>
ויהי ביום השלישי והנה איש בא מן המחנה מעם שאול ובגדיו קרעים ואדמה על ראשו ויהי בבאו אל דוד ויפל ארצה וישתחו:<p dir="rtl">
<span dir="rtl" class="inlineHeader" id="b09_Samuel_2, פרק א, ג">ג</span>
ויאמר לו דוד אי מזה תבוא ויאמר אליו ממחנה ישראל נמלטתי:<p dir="rtl">
<span dir="rtl" class="inlineHeader" id="b09_Samuel_2, פרק א, ד">ד</span>
ויאמר אליו דוד מה היה הדבר הגד נא לי ויאמר אשר נס העם מן המלחמה וגם הרבה נפל מן העם וימתו וגם שאול ויהונתן בנו מתו:<p dir="rtl">
<span dir="rtl" class="inlineHeader" id="b09_Samuel_2, פרק א, ה">ה</span>
ויאמר דוד אל הנער המגיד לו איך ידעת כי מת שאול ויהונתן בנו:<p dir="rtl">
<span dir="rtl" class="inlineHeader" id="b09_Samuel_2, פרק א, ו">ו</span>
ויאמר הנער המגיד לו נקרא נקריתי בהר הגלבע והנה שאול נשען על חניתו והנה הרכב ובעלי הפרשים הדבקהו:<p dir="rtl">
<span dir="rtl" class="inlineHeader" id="b09_Samuel_2, פרק א, ז">ז</span>
ויפן אחריו ויראני ויקרא אלי ואמר הנני:<p dir="rtl">
<span dir="rtl" class="inlineHeader" id="b09_Samuel_2, פרק א, ח">ח</span>
ויאמר לי מי אתה ויאמר אליו עמלקי אנכי:<p dir="rtl">
<span dir="rtl" class="inlineHeader" id="b09_Samuel_2, פרק א, ט">ט</span>
ויאמר אלי עמד נא עלי ומתתני כי אחזני השבץ כי כל עוד נפשי בי:<p dir="rtl">
<span dir="rtl" class="inlineHeader" id="b09_Samuel_2, פרק א, י">י</span>
ואעמד עליו ואמתתהו כי ידעתי כי לא יחיה אחרי נפלו ואקח הנזר אשר על ראשו ואצעדה אשר על זרעו ואביאם אל אדני הנה:<p dir="rtl">
<span dir="rtl" class="inlineHeader" id="b09_Samuel_2, פרק א, יא">יא</span>
ויחזק דוד בבגדו ויקרעם וגם כל האנשים אשר אתו:<p dir="rtl">
<span dir="rtl" class="inlineHeader" id="b09_Samuel_2, פרק א, יב">יב</span>
ויספדו ויבכו ויצמו עד הערב על שאול ועל יהונתן בנו ועל עם יהוה ועל בית ישראל כי נפלו בחרב: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק א, יג">יג</span>
ויאמר דוד אל הנער המגיד לו אי מזה אתה ויאמר בן איש גר עמלקי אנכי:<p dir="rtl">
<span dir="rtl" class="inlineHeader" id="b09_Samuel_2, פרק א, יד">יד</span>
ויאמר אליו דוד איך לא יראת לשלח ידך לשחת את משיח יהוה:<p dir="rtl">
<span dir="rtl" class="inlineHeader" id="b09_Samuel_2, פרק א, טו">טו</span>
ויקרא דוד לאחד מהנערים ויאמר גש פגע בו ויכהו וימת:<p dir="rtl">
<span dir="rtl" class="inlineHeader" id="b09_Samuel_2, פרק א, טז">טז</span>
ויאמר אליו דוד דמיך על ראשך כי פיך ענה בך לאמר אנכי מתתי את משיח יהוה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק א, יז">יז</span>
ויקנן דוד את הקינה הזאת על שאול ועל יהונתן בנו:<p dir="rtl">
<span dir="rtl" class="inlineHeader" id="b09_Samuel_2, פרק א, יח">יח</span>
ויאמר ללמד בני יהודה קשת הנה כתובה על ספר הישר:<p dir="rtl">
<span dir="rtl" class="inlineHeader" id="b09_Samuel_2, פרק א, יט">יט</span>
הצבי ישראל על במותיך חלל איך נפלו גבורים:<p dir="rtl">
<span dir="rtl" class="inlineHeader" id="b09_Samuel_2, פרק א, כ">כ</span>
אל תגידו בגת אל תבשרו בחוצת אשקלון פן תשמחנה בנות פלשתים פן תעלזנה בנות הערלים:<p dir="rtl">
<span dir="rtl" class="inlineHeader" id="b09_Samuel_2, פרק א, כא">כא</span>
הרי בגלבע אל טל ואל מטר עליכם ושדי תרומת כי שם נגעל מגן גבורים מגן שאול בלי משיח בשמן:<p dir="rtl">
<span dir="rtl" class="inlineHeader" id="b09_Samuel_2, פרק א, כב">כב</span>
מדם חללים מחלב גבורים קשת יהונתן לא נשוג אחור וחרב שאול לא תשוב ריקם:<p dir="rtl">
<span dir="rtl" class="inlineHeader" id="b09_Samuel_2, פרק א, כג">כג</span>
שאול ויהונתן הנאהבים והנעימם בחייהם ובמותם לא נפרדו מנשרים קלו מאריות גברו:<p dir="rtl">
<span dir="rtl" class="inlineHeader" id="b09_Samuel_2, פרק א, כד">כד</span>
בנות ישראל אל שאול בכינה המלבשכם שני עם עדנים המעלה עדי זהב על לבושכן:<p dir="rtl">
<span dir="rtl" class="inlineHeader" id="b09_Samuel_2, פרק א, כה">כה</span>
איך נפלו גברים בתוך המלחמה יהונתן על במותיך חלל:<p dir="rtl">
<span dir="rtl" class="inlineHeader" id="b09_Samuel_2, פרק א, כו">כו</span>
צר לי עליך אחי יהונתן נעמת לי מאד נפלאתה אהבתך לי מאהבת נשים:<p dir="rtl">
<span dir="rtl" class="inlineHeader" id="b09_Samuel_2, פרק א, כז">כז</span>
איך נפלו גבורים ויאבדו כלי מלחמה: <B>(פ)</B><p dir="rtl">
<h3 dir="rtl" id="b09_Samuel_2, פרק ב">פרק ב</h3><p dir="rtl">
<span dir="rtl" class="inlineHeader" id="b09_Samuel_2, פרק ב, א">א</span>
ויהי אחרי כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה:<p dir="rtl">
<span dir="rtl" class="inlineHeader" id="b09_Samuel_2, פרק ב, ב">ב</span>
ויעל שם דוד וגם שתי נשיו אחינעם היזרעלית ואביגיל אשת נבל הכרמלי:<p dir="rtl">
<span dir="rtl" class="inlineHeader" id="b09_Samuel_2, פרק ב, ג">ג</span>
ואנשיו אשר עמו העלה דוד איש וביתו וישבו בערי חברון:<p dir="rtl">
<span dir="rtl" class="inlineHeader" id="b09_Samuel_2, פרק ב, ד">ד</span>
ויבאו אנשי יהודה וימשחו שם את דוד למלך על בית יהודה ויגדו לדוד לאמר אנשי יביש גלעד אשר קברו את שאול: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ב, ה">ה</span>
וישלח דוד מלאכים אל אנשי יביש גלעד ויאמר אליהם ברכים אתם ליהוה אשר עשיתם החסד הזה עם אדניכם עם שאול ותקברו אתו:<p dir="rtl">
<span dir="rtl" class="inlineHeader" id="b09_Samuel_2, פרק ב, ו">ו</span>
ועתה יעש יהוה עמכם חסד ואמת וגם אנכי אעשה אתכם הטובה הזאת אשר עשיתם הדבר הזה:<p dir="rtl">
<span dir="rtl" class="inlineHeader" id="b09_Samuel_2, פרק ב, ז">ז</span>
ועתה תחזקנה ידיכם והיו לבני חיל כי מת אדניכם שאול וגם אתי משחו בית יהודה למלך עליהם: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ב, ח">ח</span>
ואבנר בן נר שר צבא אשר לשאול לקח את איש בשת בן שאול ויעברהו מחנים:<p dir="rtl">
<span dir="rtl" class="inlineHeader" id="b09_Samuel_2, פרק ב, ט">ט</span>
וימלכהו אל הגלעד ואל האשורי ואל יזרעאל ועל אפרים ועל בנימן ועל ישראל כלה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ב, י">י</span>
בן ארבעים שנה איש בשת בן שאול במלכו על ישראל ושתים שנים מלך אך בית יהודה היו אחרי דוד:<p dir="rtl">
<span dir="rtl" class="inlineHeader" id="b09_Samuel_2, פרק ב, יא">יא</span>
ויהי מספר הימים אשר היה דוד מלך בחברון על בית יהודה שבע שנים וששה חדשים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ב, יב">יב</span>
ויצא אבנר בן נר ועבדי איש בשת בן שאול ממחנים גבעונה:<p dir="rtl">
<span dir="rtl" class="inlineHeader" id="b09_Samuel_2, פרק ב, יג">יג</span>
ויואב בן צרויה ועבדי דוד יצאו ויפגשום על ברכת גבעון יחדו וישבו אלה על הברכה מזה ואלה על הברכה מזה:<p dir="rtl">
<span dir="rtl" class="inlineHeader" id="b09_Samuel_2, פרק ב, יד">יד</span>
ויאמר אבנר אל יואב יקומו נא הנערים וישחקו לפנינו ויאמר יואב יקמו:<p dir="rtl">
<span dir="rtl" class="inlineHeader" id="b09_Samuel_2, פרק ב, טו">טו</span>
ויקמו ויעברו במספר שנים עשר לבנימן ולאיש בשת בן שאול ושנים עשר מעבדי דוד:<p dir="rtl">
<span dir="rtl" class="inlineHeader" id="b09_Samuel_2, פרק ב, טז">טז</span>
ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון:<p dir="rtl">
<span dir="rtl" class="inlineHeader" id="b09_Samuel_2, פרק ב, יז">יז</span>
ותהי המלחמה קשה עד מאד ביום ההוא וינגף אבנר ואנשי ישראל לפני עבדי דוד:<p dir="rtl">
<span dir="rtl" class="inlineHeader" id="b09_Samuel_2, פרק ב, יח">יח</span>
ויהיו שם שלשה בני צרויה יואב ואבישי ועשהאל ועשהאל קל ברגליו כאחד הצבים אשר בשדה:<p dir="rtl">
<span dir="rtl" class="inlineHeader" id="b09_Samuel_2, פרק ב, יט">יט</span>
וירדף עשהאל אחרי אבנר ולא נטה ללכת על הימין ועל השמאול מאחרי אבנר:<p dir="rtl">
<span dir="rtl" class="inlineHeader" id="b09_Samuel_2, פרק ב, כ">כ</span>
ויפן אבנר אחריו ויאמר האתה זה עשהאל ויאמר אנכי:<p dir="rtl">
<span dir="rtl" class="inlineHeader" id="b09_Samuel_2, פרק ב, כא">כא</span>
ויאמר לו אבנר נטה לך על ימינך או על שמאלך ואחז לך אחד מהנערים וקח לך את חלצתו ולא אבה עשהאל לסור מאחריו:<p dir="rtl">
<span dir="rtl" class="inlineHeader" id="b09_Samuel_2, פרק ב, כב">כב</span>
ויסף עוד אבנר לאמר אל עשהאל סור לך מאחרי למה אככה ארצה ואיך אשא פני אל יואב אחיך:<p dir="rtl">
<span dir="rtl" class="inlineHeader" id="b09_Samuel_2, פרק ב, כג">כג</span>
וימאן לסור ויכהו אבנר באחרי החנית אל החמש ותצא החנית מאחריו ויפל שם וימת תחתו ויהי כל הבא אל המקום אשר נפל שם עשהאל וימת ויעמדו:<p dir="rtl">
<span dir="rtl" class="inlineHeader" id="b09_Samuel_2, פרק ב, כד">כד</span>
וירדפו יואב ואבישי אחרי אבנר והשמש באה והמה באו עד גבעת אמה אשר על פני גיח דרך מדבר גבעון:<p dir="rtl">
<span dir="rtl" class="inlineHeader" id="b09_Samuel_2, פרק ב, כה">כה</span>
ויתקבצו בני בנימן אחרי אבנר ויהיו לאגדה אחת ויעמדו על ראש גבעה אחת:<p dir="rtl">
<span dir="rtl" class="inlineHeader" id="b09_Samuel_2, פרק ב, כו">כו</span>
ויקרא אבנר אל יואב ויאמר הלנצח תאכל חרב הלוא ידעתה כי מרה תהיה באחרונה ועד מתי לא תאמר לעם לשוב מאחרי אחיהם:<p dir="rtl">
<span dir="rtl" class="inlineHeader" id="b09_Samuel_2, פרק ב, כז">כז</span>
ויאמר יואב חי האלהים כי לולא דברת כי אז מהבקר נעלה העם איש מאחרי אחיו:<p dir="rtl">
<span dir="rtl" class="inlineHeader" id="b09_Samuel_2, פרק ב, כח">כח</span>
ויתקע יואב בשופר ויעמדו כל העם ולא ירדפו עוד אחרי ישראל ולא יספו עוד להלחם:<p dir="rtl">
<span dir="rtl" class="inlineHeader" id="b09_Samuel_2, פרק ב, כט">כט</span>
ואבנר ואנשיו הלכו בערבה כל הלילה ההוא ויעברו את הירדן וילכו כל הבתרון ויבאו מחנים:<p dir="rtl">
<span dir="rtl" class="inlineHeader" id="b09_Samuel_2, פרק ב, ל">ל</span>
ויואב שב מאחרי אבנר ויקבץ את כל העם ויפקדו מעבדי דוד תשעה עשר איש ועשה אל:<p dir="rtl">
<span dir="rtl" class="inlineHeader" id="b09_Samuel_2, פרק ב, לא">לא</span>
ועבדי דוד הכו מבנימן ובאנשי אבנר שלש מאות וששים איש מתו:<p dir="rtl">
<span dir="rtl" class="inlineHeader" id="b09_Samuel_2, פרק ב, לב">לב</span>
וישאו את עשהאל ויקברהו בקבר אביו אשר בית לחם וילכו כל הלילה יואב ואנשיו ויאר להם בחברון:<p dir="rtl">
<h3 dir="rtl" id="b09_Samuel_2, פרק ג">פרק ג</h3><p dir="rtl">
<span dir="rtl" class="inlineHeader" id="b09_Samuel_2, פרק ג, א">א</span>
ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ג, ב">ב</span>
וילדו לדוד בנים בחברון ויהי בכורו אמנון לאחינעם היזרעאלת:<p dir="rtl">
<span dir="rtl" class="inlineHeader" id="b09_Samuel_2, פרק ג, ג">ג</span>
ומשנהו כלאב לאביגל אשת נבל הכרמלי והשלשי אבשלום בן מעכה בת תלמי מלך גשור:<p dir="rtl">
<span dir="rtl" class="inlineHeader" id="b09_Samuel_2, פרק ג, ד">ד</span>
והרביעי אדניה בן חגית והחמישי שפטיה בן אביטל:<p dir="rtl">
<span dir="rtl" class="inlineHeader" id="b09_Samuel_2, פרק ג, ה">ה</span>
והששי יתרעם לעגלה אשת דוד אלה ילדו לדוד בחברון: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ג, ו">ו</span>
ויהי בהיות המלחמה בין בית שאול ובין בית דוד ואבנר היה מתחזק בבית שאול:<p dir="rtl">
<span dir="rtl" class="inlineHeader" id="b09_Samuel_2, פרק ג, ז">ז</span>
ולשאול פלגש ושמה רצפה בת איה ויאמר אל אבנר מדוע באתה אל פילגש אבי:<p dir="rtl">
<span dir="rtl" class="inlineHeader" id="b09_Samuel_2, פרק ג, ח">ח</span>
ויחר לאבנר מאד על דברי איש בשת ויאמר הראש כלב אנכי אשר ליהודה היום אעשה חסד עם בית שאול אביך אל אחיו ואל מרעהו ולא המציתך ביד דוד ותפקד עלי עון האשה היום:<p dir="rtl">
<span dir="rtl" class="inlineHeader" id="b09_Samuel_2, פרק ג, ט">ט</span>
כה יעשה אלהים לאבנר וכה יסיף לו כי כאשר נשבע יהוה לדוד כי כן אעשה לו:<p dir="rtl">
<span dir="rtl" class="inlineHeader" id="b09_Samuel_2, פרק ג, י">י</span>
להעביר הממלכה מבית שאול ולהקים את כסא דוד על ישראל ועל יהודה מדן ועד באר שבע:<p dir="rtl">
<span dir="rtl" class="inlineHeader" id="b09_Samuel_2, פרק ג, יא">יא</span>
ולא יכל עוד להשיב את אבנר דבר מיראתו אתו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ג, יב">יב</span>
וישלח אבנר מלאכים אל דוד תחתו לאמר למי ארץ לאמר כרתה בריתך אתי והנה ידי עמך להסב אליך את כל ישראל:<p dir="rtl">
<span dir="rtl" class="inlineHeader" id="b09_Samuel_2, פרק ג, יג">יג</span>
ויאמר טוב אני אכרת אתך ברית אך דבר אחד אנכי שאל מאתך לאמר לא תראה את פני כי אם לפני הביאך את מיכל בת שאול בבאך לראות את פני: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ג, יד">יד</span>
וישלח דוד מלאכים אל איש בשת בן שאול לאמר תנה את אשתי את מיכל אשר ארשתי לי במאה ערלות פלשתים:<p dir="rtl">
<span dir="rtl" class="inlineHeader" id="b09_Samuel_2, פרק ג, טו">טו</span>
וישלח איש בשת ויקחה מעם איש מעם פלטיאל בן לוש<p dir="rtl">
<span dir="rtl" class="inlineHeader" id="b09_Samuel_2, פרק ג, טז">טז</span>
וילך אתה אישה הלוך ובכה אחריה עד בחרים ויאמר אליו אבנר לך שוב וישב:<p dir="rtl">
<span dir="rtl" class="inlineHeader" id="b09_Samuel_2, פרק ג, יז">יז</span>
ודבר אבנר היה עם זקני ישראל לאמר גם תמול גם שלשם הייתם מבקשים את דוד למלך עליכם:<p dir="rtl">
<span dir="rtl" class="inlineHeader" id="b09_Samuel_2, פרק ג, יח">יח</span>
ועתה עשו כי יהוה אמר אל דוד לאמר ביד דוד עבדי הושיע את עמי ישראל מיד פלשתים ומיד כל איביהם:<p dir="rtl">
<span dir="rtl" class="inlineHeader" id="b09_Samuel_2, פרק ג, יט">יט</span>
וידבר גם אבנר באזני בנימין וילך גם אבנר לדבר באזני דוד בחברון את כל אשר טוב בעיני ישראל ובעיני כל בית בנימן:<p dir="rtl">
<span dir="rtl" class="inlineHeader" id="b09_Samuel_2, פרק ג, כ">כ</span>
ויבא אבנר אל דוד חברון ואתו עשרים אנשים ויעש דוד לאבנר ולאנשים אשר אתו משתה:<p dir="rtl">
<span dir="rtl" class="inlineHeader" id="b09_Samuel_2, פרק ג, כא">כא</span>
ויאמר אבנר אל דוד אקומה ואלכה ואקבצה אל אדני המלך את כל ישראל ויכרתו אתך ברית ומלכת בכל אשר תאוה נפשך וישלח דוד את אבנר וילך בשלום:<p dir="rtl">
<span dir="rtl" class="inlineHeader" id="b09_Samuel_2, פרק ג, כב">כב</span>
והנה עבדי דוד ויואב בא מהגדוד ושלל רב עמם הביאו ואבנר איננו עם דוד בחברון כי שלחו וילך בשלום:<p dir="rtl">
<span dir="rtl" class="inlineHeader" id="b09_Samuel_2, פרק ג, כג">כג</span>
ויואב וכל הצבא אשר אתו באו ויגדו ליואב לאמר בא אבנר בן נר אל המלך וישלחהו וילך בשלום:<p dir="rtl">
<span dir="rtl" class="inlineHeader" id="b09_Samuel_2, פרק ג, כד">כד</span>
ויבא יואב אל המלך ויאמר מה עשיתה הנה בא אבנר אליך למה זה שלחתו וילך הלוך:<p dir="rtl">
<span dir="rtl" class="inlineHeader" id="b09_Samuel_2, פרק ג, כה">כה</span>
ידעת את אבנר בן נר כי לפתתך בא ולדעת את מוצאך ואת מבואך ולדעת את כל אשר אתה עשה:<p dir="rtl">
<span dir="rtl" class="inlineHeader" id="b09_Samuel_2, פרק ג, כו">כו</span>
ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע:<p dir="rtl">
<span dir="rtl" class="inlineHeader" id="b09_Samuel_2, פרק ג, כז">כז</span>
וישב אבנר חברון ויטהו יואב אל תוך השער לדבר אתו בשלי ויכהו שם החמש וימת בדם עשה אל אחיו:<p dir="rtl">
<span dir="rtl" class="inlineHeader" id="b09_Samuel_2, פרק ג, כח">כח</span>
וישמע דוד מאחרי כן ויאמר נקי אנכי וממלכתי מעם יהוה עד עולם מדמי אבנר בן נר:<p dir="rtl">
<span dir="rtl" class="inlineHeader" id="b09_Samuel_2, פרק ג, כט">כט</span>
יחלו על ראש יואב ואל כל בית אביו ואל יכרת מבית יואב זב ומצרע ומחזיק בפלך ונפל בחרב וחסר לחם:<p dir="rtl">
<span dir="rtl" class="inlineHeader" id="b09_Samuel_2, פרק ג, ל">ל</span>
ויואב ואבישי אחיו הרגו לאבנר על אשר המית את עשהאל אחיהם בגבעון במלחמה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ג, לא">לא</span>
ויאמר דוד אל יואב ואל כל העם אשר אתו קרעו בגדיכם וחגרו שקים וספדו לפני אבנר והמלך דוד הלך אחרי המטה:<p dir="rtl">
<span dir="rtl" class="inlineHeader" id="b09_Samuel_2, פרק ג, לב">לב</span>
ויקברו את אבנר בחברון וישא המלך את קולו ויבך אל קבר אבנר ויבכו כל העם: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ג, לג">לג</span>
ויקנן המלך אל אבנר ויאמר הכמות נבל ימות אבנר:<p dir="rtl">
<span dir="rtl" class="inlineHeader" id="b09_Samuel_2, פרק ג, לד">לד</span>
ידך לא אסרות ורגליך לא לנחשתים הגשו כנפול לפני בני עולה נפלת ויספו כל העם לבכות עליו:<p dir="rtl">
<span dir="rtl" class="inlineHeader" id="b09_Samuel_2, פרק ג, לה">לה</span>
ויבא כל העם להברות את דוד לחם בעוד היום וישבע דוד לאמר כה יעשה לי אלהים וכה יסיף כי אם לפני בוא השמש אטעם לחם או כל מאומה:<p dir="rtl">
<span dir="rtl" class="inlineHeader" id="b09_Samuel_2, פרק ג, לו">לו</span>
וכל העם הכירו וייטב בעיניהם ככל אשר עשה המלך בעיני כל העם טוב:<p dir="rtl">
<span dir="rtl" class="inlineHeader" id="b09_Samuel_2, פרק ג, לז">לז</span>
וידעו כל העם וכל ישראל ביום ההוא כי לא היתה מהמלך להמית את אבנר בן נר: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ג, לח">לח</span>
ויאמר המלך אל עבדיו הלוא תדעו כי שר וגדול נפל היום הזה בישראל:<p dir="rtl">
<span dir="rtl" class="inlineHeader" id="b09_Samuel_2, פרק ג, לט">לט</span>
ואנכי היום רך ומשוח מלך והאנשים האלה בני צרויה קשים ממני ישלם יהוה לעשה הרעה כרעתו: <B>(פ)</B><p dir="rtl">
<h3 dir="rtl" id="b09_Samuel_2, פרק ד">פרק ד</h3><p dir="rtl">
<span dir="rtl" class="inlineHeader" id="b09_Samuel_2, פרק ד, א">א</span>
וישמע בן שאול כי מת אבנר בחברון וירפו ידיו וכל ישראל נבהלו:<p dir="rtl">
<span dir="rtl" class="inlineHeader" id="b09_Samuel_2, פרק ד, ב">ב</span>
ושני אנשים שרי גדודים היו בן שאול שם האחד בענה ושם השני רכב בני רמון הבארתי מבני בנימן כי גם בארות תחשב על בנימן:<p dir="rtl">
<span dir="rtl" class="inlineHeader" id="b09_Samuel_2, פרק ד, ג">ג</span>
ויברחו הבארתים גתימה ויהיו שם גרים עד היום הזה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ד, ד">ד</span>
וליהונתן בן שאול בן נכה רגלים בן חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת:<p dir="rtl">
<span dir="rtl" class="inlineHeader" id="b09_Samuel_2, פרק ד, ה">ה</span>
וילכו בני רמון הבארתי רכב ובענה ויבאו כחם היום אל בית איש בשת והוא שכב את משכב הצהרים:<p dir="rtl">
<span dir="rtl" class="inlineHeader" id="b09_Samuel_2, פרק ד, ו">ו</span>
והנה באו עד תוך הבית לקחי חטים ויכהו אל החמש ורכב ובענה אחיו נמלטו:<p dir="rtl">
<span dir="rtl" class="inlineHeader" id="b09_Samuel_2, פרק ד, ז">ז</span>
ויבאו הבית והוא שכב על מטתו בחדר משכבו ויכהו וימתהו ויסירו את ראשו ויקחו את ראשו וילכו דרך הערבה כל הלילה:<p dir="rtl">
<span dir="rtl" class="inlineHeader" id="b09_Samuel_2, פרק ד, ח">ח</span>
ויבאו את ראש איש בשת אל דוד חברון ויאמרו אל המלך הנה ראש איש בשת בן שאול איבך אשר בקש את נפשך ויתן יהוה לאדני המלך נקמות היום הזה משאול ומזרעו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ד, ט">ט</span>
ויען דוד את רכב ואת בענה אחיו בני רמון הבארתי ויאמר להם חי יהוה אשר פדה את נפשי מכל צרה:<p dir="rtl">
<span dir="rtl" class="inlineHeader" id="b09_Samuel_2, פרק ד, י">י</span>
כי המגיד לי לאמר הנה מת שאול והוא היה כמבשר בעיניו ואחזה בו ואהרגהו בצקלג אשר לתתי לו בשרה:<p dir="rtl">
<span dir="rtl" class="inlineHeader" id="b09_Samuel_2, פרק ד, יא">יא</span>
אף כי אנשים רשעים הרגו את איש צדיק בביתו על משכבו ועתה הלוא אבקש את דמו מידכם ובערתי אתכם מן הארץ:<p dir="rtl">
<span dir="rtl" class="inlineHeader" id="b09_Samuel_2, פרק ד, יב">יב</span>
ויצו דוד את הנערים ויהרגום ויקצצו את ידיהם ואת רגליהם ויתלו על הברכה בחברון ואת ראש איש בשת לקחו ויקברו בקבר אבנר בחברון: <B>(פ)</B><p dir="rtl">
<h3 dir="rtl" id="b09_Samuel_2, פרק ה">פרק ה</h3><p dir="rtl">
<span dir="rtl" class="inlineHeader" id="b09_Samuel_2, פרק ה, א">א</span>
ויבאו כל שבטי ישראל אל דוד חברונה ויאמרו לאמר הננו עצמך ובשרך אנחנו:<p dir="rtl">
<span dir="rtl" class="inlineHeader" id="b09_Samuel_2, פרק ה, ב">ב</span>
גם אתמול גם שלשום בהיות שאול מלך עלינו אתה הייתה מוציא והמבי את ישראל ויאמר יהוה לך אתה תרעה את עמי את ישראל ואתה תהיה לנגיד על ישראל:<p dir="rtl">
<span dir="rtl" class="inlineHeader" id="b09_Samuel_2, פרק ה, ג">ג</span>
ויבאו כל זקני ישראל אל המלך חברונה ויכרת להם המלך דוד ברית בחברון לפני יהוה וימשחו את דוד למלך על ישראל: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ה, ד">ד</span>
בן שלשים שנה דוד במלכו ארבעים שנה מלך:<p dir="rtl">
<span dir="rtl" class="inlineHeader" id="b09_Samuel_2, פרק ה, ה">ה</span>
בחברון מלך על יהודה שבע שנים וששה חדשים ובירושלם מלך שלשים ושלש שנה על כל ישראל ויהודה:<p dir="rtl">
<span dir="rtl" class="inlineHeader" id="b09_Samuel_2, פרק ה, ו">ו</span>
וילך המלך ואנשיו ירושלם אל היבסי יושב הארץ ויאמר לדוד לאמר לא תבוא הנה כי אם הסירך העורים והפסחים לאמר לא יבוא דוד הנה:<p dir="rtl">
<span dir="rtl" class="inlineHeader" id="b09_Samuel_2, פרק ה, ז">ז</span>
וילכד דוד את מצדת ציון היא עיר דוד:<p dir="rtl">
<span dir="rtl" class="inlineHeader" id="b09_Samuel_2, פרק ה, ח">ח</span>
ויאמר דוד ביום ההוא כל מכה יבסי ויגע בצנור ואת הפסחים ואת העורים שנאו נפש דוד על כן יאמרו עור ופסח לא יבוא אל הבית:<p dir="rtl">
<span dir="rtl" class="inlineHeader" id="b09_Samuel_2, פרק ה, ט">ט</span>
וישב דוד במצדה ויקרא לה עיר דוד ויבן דוד סביב מן המלוא וביתה:<p dir="rtl">
<span dir="rtl" class="inlineHeader" id="b09_Samuel_2, פרק ה, י">י</span>
וילך דוד הלוך וגדול ויהוה אלהי צבאות עמו: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ה, יא">יא</span>
וישלח חירם מלך צר מלאכים אל דוד ועצי ארזים וחרשי עץ וחרשי אבן קיר ויבנו בית לדוד:<p dir="rtl">
<span dir="rtl" class="inlineHeader" id="b09_Samuel_2, פרק ה, יב">יב</span>
וידע דוד כי הכינו יהוה למלך על ישראל וכי נשא ממלכתו בעבור עמו ישראל: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ה, יג">יג</span>
ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות:<p dir="rtl">
<span dir="rtl" class="inlineHeader" id="b09_Samuel_2, פרק ה, יד">יד</span>
ואלה שמות הילדים לו בירושלם שמוע ושובב ונתן ושלמה:<p dir="rtl">
<span dir="rtl" class="inlineHeader" id="b09_Samuel_2, פרק ה, טו">טו</span>
ויבחר ואלישוע ונפג ויפיע: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ה, טז">טז</span>
ואלישמע ואלידע ואליפלט:<p dir="rtl">
<span dir="rtl" class="inlineHeader" id="b09_Samuel_2, פרק ה, יז">יז</span>
וישמעו פלשתים כי משחו את דוד למלך על ישראל ויעלו כל פלשתים לבקש את דוד וישמע דוד וירד אל המצודה:<p dir="rtl">
<span dir="rtl" class="inlineHeader" id="b09_Samuel_2, פרק ה, יח">יח</span>
ופלשתים באו וינטשו בעמק רפאים:<p dir="rtl">
<span dir="rtl" class="inlineHeader" id="b09_Samuel_2, פרק ה, יט">יט</span>
וישאל דוד ביהוה לאמר האעלה אל פלשתים התתנם בידי ויאמר יהוה אל דוד עלה כי נתן אתן את הפלשתים בידך:<p dir="rtl">
<span dir="rtl" class="inlineHeader" id="b09_Samuel_2, פרק ה, כ">כ</span>
ויבא דוד בבעל פרצים ויכם שם דוד ויאמר פרץ יהוה את איבי לפני כפרץ מים על כן קרא שם המקום ההוא בעל פרצים:<p dir="rtl">
<span dir="rtl" class="inlineHeader" id="b09_Samuel_2, פרק ה, כא">כא</span>
ויעזבו שם את עצביהם וישאם דוד ואנשיו: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק ה, כב">כב</span>
ויספו עוד פלשתים לעלות וינטשו בעמק רפאים:<p dir="rtl">
<span dir="rtl" class="inlineHeader" id="b09_Samuel_2, פרק ה, כג">כג</span>
וישאל דוד ביהוה ויאמר לא תעלה הסב אל אחריהם ובאת להם ממול בכאים:<p dir="rtl">
<span dir="rtl" class="inlineHeader" id="b09_Samuel_2, פרק ה, כד">כד</span>
ויהי בשמעך את קול צעדה בראשי הבכאים אז תחרץ כי אז יצא יהוה לפניך להכות במחנה פלשתים:<p dir="rtl">
<span dir="rtl" class="inlineHeader" id="b09_Samuel_2, פרק ה, כה">כה</span>
ויעש דוד כן כאשר צוהו יהוה ויך את פלשתים מגבע עד באך גזר: <B>(פ)</B><p dir="rtl">
<h3 dir="rtl" id="b09_Samuel_2, פרק ו">פרק ו</h3><p dir="rtl">
<span dir="rtl" class="inlineHeader" id="b09_Samuel_2, פרק ו, א">א</span>
ויסף עוד דוד את כל בחור בישראל שלשים אלף:<p dir="rtl">
<span dir="rtl" class="inlineHeader" id="b09_Samuel_2, פרק ו, ב">ב</span>
ויקם וילך דוד וכל העם אשר אתו מבעלי יהודה להעלות משם את ארון האלהים אשר נקרא שם שם יהוה צבאות ישב הכרבים עליו:<p dir="rtl">
<span dir="rtl" class="inlineHeader" id="b09_Samuel_2, פרק ו, ג">ג</span>
וירכבו את ארון האלהים אל עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את העגלה חדשה:<p dir="rtl">
<span dir="rtl" class="inlineHeader" id="b09_Samuel_2, פרק ו, ד">ד</span>
וישאהו מבית אבינדב אשר בגבעה עם ארון האלהים ואחיו הלך לפני הארון:<p dir="rtl">
<span dir="rtl" class="inlineHeader" id="b09_Samuel_2, פרק ו, ה">ה</span>
ודוד וכל בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים:<p dir="rtl">
<span dir="rtl" class="inlineHeader" id="b09_Samuel_2, פרק ו, ו">ו</span>
ויבאו עד גרן נכון וישלח עזא אל ארון האלהים ויאחז בו כי שמטו הבקר:<p dir="rtl">
<span dir="rtl" class="inlineHeader" id="b09_Samuel_2, פרק ו, ז">ז</span>
ויחר אף יהוה בעזה ויכהו שם האלהים על השל וימת שם עם ארון האלהים:<p dir="rtl">
<span dir="rtl" class="inlineHeader" id="b09_Samuel_2, פרק ו, ח">ח</span>
ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה:<p dir="rtl">
<span dir="rtl" class="inlineHeader" id="b09_Samuel_2, פרק ו, ט">ט</span>
וירא דוד את יהוה ביום ההוא ויאמר איך יבוא אלי ארון יהוה:<p dir="rtl">
<span dir="rtl" class="inlineHeader" id="b09_Samuel_2, פרק ו, י">י</span>
ולא אבה דוד להסיר אליו את ארון יהוה על עיר דוד ויטהו דוד בית עבד אדום הגתי:<p dir="rtl">
<span dir="rtl" class="inlineHeader" id="b09_Samuel_2, פרק ו, יא">יא</span>
וישב ארון יהוה בית עבד אדם הגתי שלשה חדשים ויברך יהוה את עבד אדם ואת כל ביתו:<p dir="rtl">
<span dir="rtl" class="inlineHeader" id="b09_Samuel_2, פרק ו, יב">יב</span>
ויגד למלך דוד לאמר ברך יהוה את בית עבד אדם ואת כל אשר לו בעבור ארון האלהים וילך דוד ויעל את ארון האלהים מבית עבד אדם עיר דוד בשמחה:<p dir="rtl">
<span dir="rtl" class="inlineHeader" id="b09_Samuel_2, פרק ו, יג">יג</span>
ויהי כי צעדו נשאי ארון יהוה ששה צעדים ויזבח שור ומריא:<p dir="rtl">
<span dir="rtl" class="inlineHeader" id="b09_Samuel_2, פרק ו, יד">יד</span>
ודוד מכרכר בכל עז לפני יהוה ודוד חגור אפוד בד:<p dir="rtl">
<span dir="rtl" class="inlineHeader" id="b09_Samuel_2, פרק ו, טו">טו</span>
ודוד וכל בית ישראל מעלים את ארון יהוה בתרועה ובקול שופר:<p dir="rtl">
<span dir="rtl" class="inlineHeader" id="b09_Samuel_2, פרק ו, טז">טז</span>
והיה ארון יהוה בא עיר דוד ומיכל בת שאול נשקפה בעד החלון ותרא את המלך דוד מפזז ומכרכר לפני יהוה ותבז לו בלבה:<p dir="rtl">
<span dir="rtl" class="inlineHeader" id="b09_Samuel_2, פרק ו, יז">יז</span>
ויבאו את ארון יהוה ויצגו אתו במקומו בתוך האהל אשר נטה לו דוד ויעל דוד עלות לפני יהוה ושלמים:<p dir="rtl">
<span dir="rtl" class="inlineHeader" id="b09_Samuel_2, פרק ו, יח">יח</span>
ויכל דוד מהעלות העולה והשלמים ויברך את העם בשם יהוה צבאות:<p dir="rtl">
<span dir="rtl" class="inlineHeader" id="b09_Samuel_2, פרק ו, יט">יט</span>
ויחלק לכל העם לכל המון ישראל למאיש ועד אשה לאיש חלת לחם אחת ואשפר אחד ואשישה אחת וילך כל העם איש לביתו:<p dir="rtl">
<span dir="rtl" class="inlineHeader" id="b09_Samuel_2, פרק ו, כ">כ</span>
וישב דוד לברך את ביתו ותצא מיכל בת שאול לקראת דוד ותאמר מה נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים:<p dir="rtl">
<span dir="rtl" class="inlineHeader" id="b09_Samuel_2, פרק ו, כא">כא</span>
ויאמר דוד אל מיכל לפני יהוה אשר בחר בי מאביך ומכל ביתו לצות אתי נגיד על עם יהוה על ישראל ושחקתי לפני יהוה:<p dir="rtl">
<span dir="rtl" class="inlineHeader" id="b09_Samuel_2, פרק ו, כב">כב</span>
ונקלתי עוד מזאת והייתי שפל בעיני ועם האמהות אשר אמרת עמם אכבדה:<p dir="rtl">
<span dir="rtl" class="inlineHeader" id="b09_Samuel_2, פרק ו, כג">כג</span>
ולמיכל בת שאול לא היה לה ילד עד יום מותה: <B>(פ)</B><p dir="rtl">
<h3 dir="rtl" id="b09_Samuel_2, פרק ז">פרק ז</h3><p dir="rtl">
<span dir="rtl" class="inlineHeader" id="b09_Samuel_2, פרק ז, א">א</span>
ויהי כי ישב המלך בביתו ויהוה הניח לו מסביב מכל איביו:<p dir="rtl">
<span dir="rtl" class="inlineHeader" id="b09_Samuel_2, פרק ז, ב">ב</span>
ויאמר המלך אל נתן הנביא ראה נא אנכי יושב בבית ארזים וארון האלהים ישב בתוך היריעה:<p dir="rtl">
<span dir="rtl" class="inlineHeader" id="b09_Samuel_2, פרק ז, ג">ג</span>
ויאמר נתן אל המלך כל אשר בלבבך לך עשה כי יהוה עמך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ז, ד">ד</span>
ויהי בלילה ההוא ויהי דבר יהוה אל נתן לאמר:<p dir="rtl">
<span dir="rtl" class="inlineHeader" id="b09_Samuel_2, פרק ז, ה">ה</span>
לך ואמרת אל עבדי אל דוד כה אמר יהוה האתה תבנה לי בית לשבתי:<p dir="rtl">
<span dir="rtl" class="inlineHeader" id="b09_Samuel_2, פרק ז, ו">ו</span>
כי לא ישבתי בבית למיום העלתי את בני ישראל ממצרים ועד היום הזה ואהיה מתהלך באהל ובמשכן:<p dir="rtl">
<span dir="rtl" class="inlineHeader" id="b09_Samuel_2, פרק ז, ז">ז</span>
בכל אשר התהלכתי בכל בני ישראל הדבר דברתי את אחד שבטי ישראל אשר צויתי לרעות את עמי את ישראל לאמר למה לא בניתם לי בית ארזים:<p dir="rtl">
<span dir="rtl" class="inlineHeader" id="b09_Samuel_2, פרק ז, ח">ח</span>
ועתה כה תאמר לעבדי לדוד כה אמר יהוה צבאות אני לקחתיך מן הנוה מאחר הצאן להיות נגיד על עמי על ישראל:<p dir="rtl">
<span dir="rtl" class="inlineHeader" id="b09_Samuel_2, פרק ז, ט">ט</span>
ואהיה עמך בכל אשר הלכת ואכרתה את כל איביך מפניך ועשתי לך שם גדול כשם הגדלים אשר בארץ:<p dir="rtl">
<span dir="rtl" class="inlineHeader" id="b09_Samuel_2, פרק ז, י">י</span>
ושמתי מקום לעמי לישראל ונטעתיו ושכן תחתיו ולא ירגז עוד ולא יסיפו בני עולה לענותו כאשר בראשונה:<p dir="rtl">
<span dir="rtl" class="inlineHeader" id="b09_Samuel_2, פרק ז, יא">יא</span>
ולמן היום אשר צויתי שפטים על עמי ישראל והניחתי לך מכל איביך והגיד לך יהוה כי בית יעשה לך יהוה:<p dir="rtl">
<span dir="rtl" class="inlineHeader" id="b09_Samuel_2, פרק ז, יב">יב</span>
כי ימלאו ימיך ושכבת את אבתיך והקימתי את זרעך אחריך אשר יצא ממעיך והכינתי את ממלכתו:<p dir="rtl">
<span dir="rtl" class="inlineHeader" id="b09_Samuel_2, פרק ז, יג">יג</span>
הוא יבנה בית לשמי וכננתי את כסא ממלכתו עד עולם:<p dir="rtl">
<span dir="rtl" class="inlineHeader" id="b09_Samuel_2, פרק ז, יד">יד</span>
אני אהיה לו לאב והוא יהיה לי לבן אשר בהעותו והכחתיו בשבט אנשים ובנגעי בני אדם:<p dir="rtl">
<span dir="rtl" class="inlineHeader" id="b09_Samuel_2, פרק ז, טו">טו</span>
וחסדי לא יסור ממנו כאשר הסרתי מעם שאול אשר הסרתי מלפניך:<p dir="rtl">
<span dir="rtl" class="inlineHeader" id="b09_Samuel_2, פרק ז, טז">טז</span>
ונאמן ביתך וממלכתך עד עולם לפניך כסאך יהיה נכון עד עולם:<p dir="rtl">
<span dir="rtl" class="inlineHeader" id="b09_Samuel_2, פרק ז, יז">יז</span>
ככל הדברים האלה וככל החזיון הזה כן דבר נתן אל דוד: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ז, יח">יח</span>
ויבא המלך דוד וישב לפני יהוה ויאמר מי אנכי אדני יהוה ומי ביתי כי הביאתני עד הלם:<p dir="rtl">
<span dir="rtl" class="inlineHeader" id="b09_Samuel_2, פרק ז, יט">יט</span>
ותקטן עוד זאת בעיניך אדני יהוה ותדבר גם אל בית עבדך למרחוק וזאת תורת האדם אדני יהוה:<p dir="rtl">
<span dir="rtl" class="inlineHeader" id="b09_Samuel_2, פרק ז, כ">כ</span>
ומה יוסיף דוד עוד לדבר אליך ואתה ידעת את עבדך אדני יהוה:<p dir="rtl">
<span dir="rtl" class="inlineHeader" id="b09_Samuel_2, פרק ז, כא">כא</span>
בעבור דברך וכלבך עשית את כל הגדולה הזאת להודיע את עבדך:<p dir="rtl">
<span dir="rtl" class="inlineHeader" id="b09_Samuel_2, פרק ז, כב">כב</span>
על כן גדלת אדני יהוה כי אין כמוך ואין אלהים זולתך בכל אשר שמענו באזנינו:<p dir="rtl">
<span dir="rtl" class="inlineHeader" id="b09_Samuel_2, פרק ז, כג">כג</span>
ומי כעמך כישראל גוי אחד בארץ אשר הלכו אלהים לפדות לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו:<p dir="rtl">
<span dir="rtl" class="inlineHeader" id="b09_Samuel_2, פרק ז, כד">כד</span>
ותכונן לך את עמך ישראל לך לעם עד עולם ואתה יהוה היית להם לאלהים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ז, כה">כה</span>
ועתה יהוה אלהים הדבר אשר דברת על עבדך ועל ביתו הקם עד עולם ועשה כאשר דברת:<p dir="rtl">
<span dir="rtl" class="inlineHeader" id="b09_Samuel_2, פרק ז, כו">כו</span>
ויגדל שמך עד עולם לאמר יהוה צבאות אלהים על ישראל ובית עבדך דוד יהיה נכון לפניך:<p dir="rtl">
<span dir="rtl" class="inlineHeader" id="b09_Samuel_2, פרק ז, כז">כז</span>
כי אתה יהוה צבאות אלהי ישראל גליתה את אזן עבדך לאמר בית אבנה לך על כן מצא עבדך את לבו להתפלל אליך את התפלה הזאת:<p dir="rtl">
<span dir="rtl" class="inlineHeader" id="b09_Samuel_2, פרק ז, כח">כח</span>
ועתה אדני יהוה אתה הוא האלהים ודבריך יהיו אמת ותדבר אל עבדך את הטובה הזאת:<p dir="rtl">
<span dir="rtl" class="inlineHeader" id="b09_Samuel_2, פרק ז, כט">כט</span>
ועתה הואל וברך את בית עבדך להיות לעולם לפניך כי אתה אדני יהוה דברת ומברכתך יברך בית עבדך לעולם: <B>(פ)</B><p dir="rtl">
<h3 dir="rtl" id="b09_Samuel_2, פרק ח">פרק ח</h3><p dir="rtl">
<span dir="rtl" class="inlineHeader" id="b09_Samuel_2, פרק ח, א">א</span>
ויהי אחרי כן ויך דוד את פלשתים ויכניעם ויקח דוד את מתג האמה מיד פלשתים:<p dir="rtl">
<span dir="rtl" class="inlineHeader" id="b09_Samuel_2, פרק ח, ב">ב</span>
ויך את מואב וימדדם בחבל השכב אותם ארצה וימדד שני חבלים להמית ומלא החבל להחיות ותהי מואב לדוד לעבדים נשאי מנחה:<p dir="rtl">
<span dir="rtl" class="inlineHeader" id="b09_Samuel_2, פרק ח, ג">ג</span>
ויך דוד את הדדעזר בן רחב מלך צובה בלכתו להשיב ידו בנהר<p dir="rtl">
<span dir="rtl" class="inlineHeader" id="b09_Samuel_2, פרק ח, ד">ד</span>
וילכד דוד ממנו אלף ושבע מאות פרשים ועשרים אלף איש רגלי ויעקר דוד את כל הרכב ויותר ממנו מאה רכב:<p dir="rtl">
<span dir="rtl" class="inlineHeader" id="b09_Samuel_2, פרק ח, ה">ה</span>
ותבא ארם דמשק לעזר להדדעזר מלך צובה ויך דוד בארם עשרים ושנים אלף איש:<p dir="rtl">
<span dir="rtl" class="inlineHeader" id="b09_Samuel_2, פרק ח, ו">ו</span>
וישם דוד נצבים בארם דמשק ותהי ארם לדוד לעבדים נושאי מנחה וישע יהוה את דוד בכל אשר הלך:<p dir="rtl">
<span dir="rtl" class="inlineHeader" id="b09_Samuel_2, פרק ח, ז">ז</span>
ויקח דוד את שלטי הזהב אשר היו אל עבדי הדדעזר ויביאם ירושלם:<p dir="rtl">
<span dir="rtl" class="inlineHeader" id="b09_Samuel_2, פרק ח, ח">ח</span>
ומבטח ומברתי ערי הדדעזר לקח המלך דוד נחשת הרבה מאד: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק ח, ט">ט</span>
וישמע תעי מלך חמת כי הכה דוד את כל חיל הדדעזר:<p dir="rtl">
<span dir="rtl" class="inlineHeader" id="b09_Samuel_2, פרק ח, י">י</span>
וישלח תעי את יורם בנו אל המלך דוד לשאל לו לשלום ולברכו על אשר נלחם בהדדעזר ויכהו כי איש מלחמות תעי היה הדדעזר ובידו היו כלי כסף וכלי זהב וכלי נחשת:<p dir="rtl">
<span dir="rtl" class="inlineHeader" id="b09_Samuel_2, פרק ח, יא">יא</span>
גם אתם הקדיש המלך דוד ליהוה עם הכסף והזהב אשר הקדיש מכל הגוים אשר כבש:<p dir="rtl">
<span dir="rtl" class="inlineHeader" id="b09_Samuel_2, פרק ח, יב">יב</span>
מארם וממואב ומבני עמון ומפלשתים ומעמלק ומשלל הדדעזר בן רחב מלך צובה:<p dir="rtl">
<span dir="rtl" class="inlineHeader" id="b09_Samuel_2, פרק ח, יג">יג</span>
ויעש דוד שם בשבו מהכותו את ארם בגיא מלח שמונה עשר אלף:<p dir="rtl">
<span dir="rtl" class="inlineHeader" id="b09_Samuel_2, פרק ח, יד">יד</span>
וישם באדום נצבים בכל אדום שם נצבים ויהי כל אדום עבדים לדוד ויושע יהוה את דוד בכל אשר הלך:<p dir="rtl">
<span dir="rtl" class="inlineHeader" id="b09_Samuel_2, פרק ח, טו">טו</span>
וימלך דוד על כל ישראל ויהי דוד עשה משפט וצדקה לכל עמו:<p dir="rtl">
<span dir="rtl" class="inlineHeader" id="b09_Samuel_2, פרק ח, טז">טז</span>
ויואב בן צרויה על הצבא ויהושפט בן אחילוד מזכיר:<p dir="rtl">
<span dir="rtl" class="inlineHeader" id="b09_Samuel_2, פרק ח, יז">יז</span>
וצדוק בן אחיטוב ואחימלך בן אביתר כהנים ושריה סופר:<p dir="rtl">
<span dir="rtl" class="inlineHeader" id="b09_Samuel_2, פרק ח, יח">יח</span>
ובניהו בן יהוידע והכרתי והפלתי ובני דוד כהנים היו: <B>(פ)</B><p dir="rtl">
<h3 dir="rtl" id="b09_Samuel_2, פרק ט">פרק ט</h3><p dir="rtl">
<span dir="rtl" class="inlineHeader" id="b09_Samuel_2, פרק ט, א">א</span>
ויאמר דוד הכי יש עוד אשר נותר לבית שאול ואעשה עמו חסד בעבור יהונתן:<p dir="rtl">
<span dir="rtl" class="inlineHeader" id="b09_Samuel_2, פרק ט, ב">ב</span>
ולבית שאול עבד ושמו ציבא ויקראו לו אל דוד ויאמר המלך אליו האתה ציבא ויאמר עבדך:<p dir="rtl">
<span dir="rtl" class="inlineHeader" id="b09_Samuel_2, פרק ט, ג">ג</span>
ויאמר המלך האפס עוד איש לבית שאול ואעשה עמו חסד אלהים ויאמר ציבא אל המלך עוד בן ליהונתן נכה רגלים:<p dir="rtl">
<span dir="rtl" class="inlineHeader" id="b09_Samuel_2, פרק ט, ד">ד</span>
ויאמר לו המלך איפה הוא ויאמר ציבא אל המלך הנה הוא בית מכיר בן עמיאל בלו דבר:<p dir="rtl">
<span dir="rtl" class="inlineHeader" id="b09_Samuel_2, פרק ט, ה">ה</span>
וישלח המלך דוד ויקחהו מבית מכיר בן עמיאל מלו דבר:<p dir="rtl">
<span dir="rtl" class="inlineHeader" id="b09_Samuel_2, פרק ט, ו">ו</span>
ויבא מפיבשת בן יהונתן בן שאול אל דוד ויפל על פניו וישתחו ויאמר דוד מפיבשת ויאמר הנה עבדך:<p dir="rtl">
<span dir="rtl" class="inlineHeader" id="b09_Samuel_2, פרק ט, ז">ז</span>
ויאמר לו דוד אל תירא כי עשה אעשה עמך חסד בעבור יהונתן אביך והשבתי לך את כל שדה שאול אביך ואתה תאכל לחם על שלחני תמיד:<p dir="rtl">
<span dir="rtl" class="inlineHeader" id="b09_Samuel_2, פרק ט, ח">ח</span>
וישתחו ויאמר מה עבדך כי פנית אל הכלב המת אשר כמוני:<p dir="rtl">
<span dir="rtl" class="inlineHeader" id="b09_Samuel_2, פרק ט, ט">ט</span>
ויקרא המלך אל ציבא נער שאול ויאמר אליו כל אשר היה לשאול ולכל ביתו נתתי לבן אדניך:<p dir="rtl">
<span dir="rtl" class="inlineHeader" id="b09_Samuel_2, פרק ט, י">י</span>
ועבדת לו את האדמה אתה ובניך ועבדיך והבאת והיה לבן אדניך לחם ואכלו ומפיבשת בן אדניך יאכל תמיד לחם על שלחני ולציבא חמשה עשר בנים ועשרים עבדים:<p dir="rtl">
<span dir="rtl" class="inlineHeader" id="b09_Samuel_2, פרק ט, יא">יא</span>
ויאמר ציבא אל המלך ככל אשר יצוה אדני המלך את עבדו כן יעשה עבדך ומפיבשת אכל על שלחני כאחד מבני המלך:<p dir="rtl">
<span dir="rtl" class="inlineHeader" id="b09_Samuel_2, פרק ט, יב">יב</span>
ולמפיבשת בן קטן ושמו מיכא וכל מושב בית ציבא עבדים למפיבשת:<p dir="rtl">
<span dir="rtl" class="inlineHeader" id="b09_Samuel_2, פרק ט, יג">יג</span>
ומפיבשת ישב בירושלם כי על שלחן המלך תמיד הוא אכל והוא פסח שתי רגליו: <B>(פ)</B><p dir="rtl">
<h3 dir="rtl" id="b09_Samuel_2, פרק י">פרק י</h3><p dir="rtl">
<span dir="rtl" class="inlineHeader" id="b09_Samuel_2, פרק י, א">א</span>
ויהי אחרי כן וימת מלך בני עמון וימלך חנון בנו תחתיו:<p dir="rtl">
<span dir="rtl" class="inlineHeader" id="b09_Samuel_2, פרק י, ב">ב</span>
ויאמר דוד אעשה חסד עם חנון בן נחש כאשר עשה אביו עמדי חסד וישלח דוד לנחמו ביד עבדיו אל אביו ויבאו עבדי דוד ארץ בני עמון:<p dir="rtl">
<span dir="rtl" class="inlineHeader" id="b09_Samuel_2, פרק י, ג">ג</span>
ויאמרו שרי בני עמון אל חנון אדניהם המכבד דוד את אביך בעיניך כי שלח לך מנחמים הלוא בעבור חקור את העיר ולרגלה ולהפכה שלח דוד את עבדיו אליך:<p dir="rtl">
<span dir="rtl" class="inlineHeader" id="b09_Samuel_2, פרק י, ד">ד</span>
ויקח חנון את עבדי דוד ויגלח את חצי זקנם ויכרת את מדויהם בחצי עד שתותיהם וישלחם:<p dir="rtl">
<span dir="rtl" class="inlineHeader" id="b09_Samuel_2, פרק י, ה">ה</span>
ויגדו לדוד וישלח לקראתם כי היו האנשים נכלמים מאד ויאמר המלך שבו בירחו עד יצמח זקנכם ושבתם:<p dir="rtl">
<span dir="rtl" class="inlineHeader" id="b09_Samuel_2, פרק י, ו">ו</span>
ויראו בני עמון כי נבאשו בדוד וישלחו בני עמון וישכרו את ארם בית רחוב ואת ארם צובא עשרים אלף רגלי ואת מלך מעכה אלף איש ואיש טוב שנים עשר אלף איש:<p dir="rtl">
<span dir="rtl" class="inlineHeader" id="b09_Samuel_2, פרק י, ז">ז</span>
וישמע דוד וישלח את יואב ואת כל הצבא הגברים:<p dir="rtl">
<span dir="rtl" class="inlineHeader" id="b09_Samuel_2, פרק י, ח">ח</span>
ויצאו בני עמון ויערכו מלחמה פתח השער וארם צובא ורחוב ואיש טוב ומעכה לבדם בשדה:<p dir="rtl">
<span dir="rtl" class="inlineHeader" id="b09_Samuel_2, פרק י, ט">ט</span>
וירא יואב כי היתה אליו פני המלחמה מפנים ומאחור ויבחר מכל בחורי בישראל ויערך לקראת ארם:<p dir="rtl">
<span dir="rtl" class="inlineHeader" id="b09_Samuel_2, פרק י, י">י</span>
ואת יתר העם נתן ביד אבשי אחיו ויערך לקראת בני עמון:<p dir="rtl">
<span dir="rtl" class="inlineHeader" id="b09_Samuel_2, פרק י, יא">יא</span>
ויאמר אם תחזק ארם ממני והיתה לי לישועה ואם בני עמון יחזקו ממך והלכתי להושיע לך:<p dir="rtl">
<span dir="rtl" class="inlineHeader" id="b09_Samuel_2, פרק י, יב">יב</span>
חזק ונתחזק בעד עמנו ובעד ערי אלהינו ויהוה יעשה הטוב בעיניו:<p dir="rtl">
<span dir="rtl" class="inlineHeader" id="b09_Samuel_2, פרק י, יג">יג</span>
ויגש יואב והעם אשר עמו למלחמה בארם וינסו מפניו:<p dir="rtl">
<span dir="rtl" class="inlineHeader" id="b09_Samuel_2, פרק י, יד">יד</span>
ובני עמון ראו כי נס ארם וינסו מפני אבישי ויבאו העיר וישב יואב מעל בני עמון ויבא ירושלם:<p dir="rtl">
<span dir="rtl" class="inlineHeader" id="b09_Samuel_2, פרק י, טו">טו</span>
וירא ארם כי נגף לפני ישראל ויאספו יחד:<p dir="rtl">
<span dir="rtl" class="inlineHeader" id="b09_Samuel_2, פרק י, טז">טז</span>
וישלח הדדעזר ויצא את ארם אשר מעבר הנהר ויבאו חילם ושובך שר צבא הדדעזר לפניהם:<p dir="rtl">
<span dir="rtl" class="inlineHeader" id="b09_Samuel_2, פרק י, יז">יז</span>
 ויגד לדוד <B>(ס)</B> ויאסף את כל ישראל ויעבר את הירדן ויבא חלאמה ויערכו ארם לקראת דוד וילחמו עמו:<p dir="rtl">
<span dir="rtl" class="inlineHeader" id="b09_Samuel_2, פרק י, יח">יח</span>
וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר צבאו הכה וימת שם:<p dir="rtl">
<span dir="rtl" class="inlineHeader" id="b09_Samuel_2, פרק י, יט">יט</span>
ויראו כל המלכים עבדי הדדעזר כי נגפו לפני ישראל וישלמו את ישראל ויעבדום ויראו ארם להושיע עוד את בני עמון: <B>(פ)</B><p dir="rtl">
<h3 dir="rtl" id="b09_Samuel_2, פרק יא">פרק יא</h3><p dir="rtl">
<span dir="rtl" class="inlineHeader" id="b09_Samuel_2, פרק יא, א">א</span>
ויהי לתשובת השנה לעת צאת המלאכים וישלח דוד את יואב ואת עבדיו עמו ואת כל ישראל וישחתו את בני עמון ויצרו על רבה ודוד יושב בירושלם: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יא, ב">ב</span>
ויהי לעת הערב ויקם דוד מעל משכבו ויתהלך על גג בית המלך וירא אשה רחצת מעל הגג והאשה טובת מראה מאד:<p dir="rtl">
<span dir="rtl" class="inlineHeader" id="b09_Samuel_2, פרק יא, ג">ג</span>
וישלח דוד וידרש לאשה ויאמר הלוא זאת בת שבע בת אליעם אשת אוריה החתי:<p dir="rtl">
<span dir="rtl" class="inlineHeader" id="b09_Samuel_2, פרק יא, ד">ד</span>
וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל ביתה:<p dir="rtl">
<span dir="rtl" class="inlineHeader" id="b09_Samuel_2, פרק יא, ה">ה</span>
ותהר האשה ותשלח ותגד לדוד ותאמר הרה אנכי:<p dir="rtl">
<span dir="rtl" class="inlineHeader" id="b09_Samuel_2, פרק יא, ו">ו</span>
וישלח דוד אל יואב שלח אלי את אוריה החתי וישלח יואב את אוריה אל דוד:<p dir="rtl">
<span dir="rtl" class="inlineHeader" id="b09_Samuel_2, פרק יא, ז">ז</span>
ויבא אוריה אליו וישאל דוד לשלום יואב ולשלום העם ולשלום המלחמה:<p dir="rtl">
<span dir="rtl" class="inlineHeader" id="b09_Samuel_2, פרק יא, ח">ח</span>
ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך:<p dir="rtl">
<span dir="rtl" class="inlineHeader" id="b09_Samuel_2, פרק יא, ט">ט</span>
וישכב אוריה פתח בית המלך את כל עבדי אדניו ולא ירד אל ביתו:<p dir="rtl">
<span dir="rtl" class="inlineHeader" id="b09_Samuel_2, פרק יא, י">י</span>
ויגדו לדוד לאמר לא ירד אוריה אל ביתו ויאמר דוד אל אוריה הלוא מדרך אתה בא מדוע לא ירדת אל ביתך:<p dir="rtl">
<span dir="rtl" class="inlineHeader" id="b09_Samuel_2, פרק יא, יא">יא</span>
ויאמר אוריה אל דוד הארון וישראל ויהודה ישבים בסכות ואדני יואב ועבדי אדני על פני השדה חנים ואני אבוא אל ביתי לאכל ולשתות ולשכב עם אשתי חיך וחי נפשך אם אעשה את הדבר הזה:<p dir="rtl">
<span dir="rtl" class="inlineHeader" id="b09_Samuel_2, פרק יא, יב">יב</span>
ויאמר דוד אל אוריה שב בזה גם היום ומחר אשלחך וישב אוריה בירושלם ביום ההוא וממחרת:<p dir="rtl">
<span dir="rtl" class="inlineHeader" id="b09_Samuel_2, פרק יא, יג">יג</span>
ויקרא לו דוד ויאכל לפניו וישת וישכרהו ויצא בערב לשכב במשכבו עם עבדי אדניו ואל ביתו לא ירד:<p dir="rtl">
<span dir="rtl" class="inlineHeader" id="b09_Samuel_2, פרק יא, יד">יד</span>
ויהי בבקר ויכתב דוד ספר אל יואב וישלח ביד אוריה:<p dir="rtl">
<span dir="rtl" class="inlineHeader" id="b09_Samuel_2, פרק יא, טו">טו</span>
ויכתב בספר לאמר הבו את אוריה אל מול פני המלחמה החזקה ושבתם מאחריו ונכה ומת: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יא, טז">טז</span>
ויהי בשמור יואב אל העיר ויתן את אוריה אל המקום אשר ידע כי אנשי חיל שם:<p dir="rtl">
<span dir="rtl" class="inlineHeader" id="b09_Samuel_2, פרק יא, יז">יז</span>
ויצאו אנשי העיר וילחמו את יואב ויפל מן העם מעבדי דוד וימת גם אוריה החתי:<p dir="rtl">
<span dir="rtl" class="inlineHeader" id="b09_Samuel_2, פרק יא, יח">יח</span>
וישלח יואב ויגד לדוד את כל דברי המלחמה:<p dir="rtl">
<span dir="rtl" class="inlineHeader" id="b09_Samuel_2, פרק יא, יט">יט</span>
ויצו את המלאך לאמר ככלותך את כל דברי המלחמה לדבר אל המלך:<p dir="rtl">
<span dir="rtl" class="inlineHeader" id="b09_Samuel_2, פרק יא, כ">כ</span>
והיה אם תעלה חמת המלך ואמר לך מדוע נגשתם אל העיר להלחם הלוא ידעתם את אשר ירו מעל החומה:<p dir="rtl">
<span dir="rtl" class="inlineHeader" id="b09_Samuel_2, פרק יא, כא">כא</span>
מי הכה את אבימלך בן ירבשת הלוא אשה השליכה עליו פלח רכב מעל החומה וימת בתבץ למה נגשתם אל החומה ואמרת גם עבדך אוריה החתי מת:<p dir="rtl">
<span dir="rtl" class="inlineHeader" id="b09_Samuel_2, פרק יא, כב">כב</span>
וילך המלאך ויבא ויגד לדוד את כל אשר שלחו יואב:<p dir="rtl">
<span dir="rtl" class="inlineHeader" id="b09_Samuel_2, פרק יא, כג">כג</span>
ויאמר המלאך אל דוד כי גברו עלינו האנשים ויצאו אלינו השדה ונהיה עליהם עד פתח השער:<p dir="rtl">
<span dir="rtl" class="inlineHeader" id="b09_Samuel_2, פרק יא, כד">כד</span>
ויראו המוראים אל עבדך מעל החומה וימותו מעבדי המלך וגם עבדך אוריה החתי מת: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יא, כה">כה</span>
ויאמר דוד אל המלאך כה תאמר אל יואב אל ירע בעיניך את הדבר הזה כי כזה וכזה תאכל החרב החזק מלחמתך אל העיר והרסה וחזקהו:<p dir="rtl">
<span dir="rtl" class="inlineHeader" id="b09_Samuel_2, פרק יא, כו">כו</span>
ותשמע אשת אוריה כי מת אוריה אישה ותספד על בעלה:<p dir="rtl">
<span dir="rtl" class="inlineHeader" id="b09_Samuel_2, פרק יא, כז">כז</span>
ויעבר האבל וישלח דוד ויאספה אל ביתו ותהי לו לאשה ותלד לו בן וירע הדבר אשר עשה דוד בעיני יהוה: <B>(פ)</B><p dir="rtl">
<h3 dir="rtl" id="b09_Samuel_2, פרק יב">פרק יב</h3><p dir="rtl">
<span dir="rtl" class="inlineHeader" id="b09_Samuel_2, פרק יב, א">א</span>
וישלח יהוה את נתן אל דוד ויבא אליו ויאמר לו שני אנשים היו בעיר אחת אחד עשיר ואחד ראש:<p dir="rtl">
<span dir="rtl" class="inlineHeader" id="b09_Samuel_2, פרק יב, ב">ב</span>
לעשיר היה צאן ובקר הרבה מאד:<p dir="rtl">
<span dir="rtl" class="inlineHeader" id="b09_Samuel_2, פרק יב, ג">ג</span>
ולרש אין כל כי אם כבשה אחת קטנה אשר קנה ויחיה ותגדל עמו ועם בניו יחדו מפתו תאכל ומכסו תשתה ובחיקו תשכב ותהי לו כבת:<p dir="rtl">
<span dir="rtl" class="inlineHeader" id="b09_Samuel_2, פרק יב, ד">ד</span>
ויבא הלך לאיש העשיר ויחמל לקחת מצאנו ומבקרו לעשות לארח הבא לו ויקח את כבשת האיש הראש ויעשה לאיש הבא אליו:<p dir="rtl">
<span dir="rtl" class="inlineHeader" id="b09_Samuel_2, פרק יב, ה">ה</span>
ויחר אף דוד באיש מאד ויאמר אל נתן חי יהוה כי בן מות האיש העשה זאת:<p dir="rtl">
<span dir="rtl" class="inlineHeader" id="b09_Samuel_2, פרק יב, ו">ו</span>
ואת הכבשה ישלם ארבעתים עקב אשר עשה את הדבר הזה ועל אשר לא חמל:<p dir="rtl">
<span dir="rtl" class="inlineHeader" id="b09_Samuel_2, פרק יב, ז">ז</span>
ויאמר נתן אל דוד אתה האיש כה אמר יהוה אלהי ישראל אנכי משחתיך למלך על ישראל ואנכי הצלתיך מיד שאול:<p dir="rtl">
<span dir="rtl" class="inlineHeader" id="b09_Samuel_2, פרק יב, ח">ח</span>
ואתנה לך את בית אדניך ואת נשי אדניך בחיקך ואתנה לך את בית ישראל ויהודה ואם מעט ואספה לך כהנה וכהנה:<p dir="rtl">
<span dir="rtl" class="inlineHeader" id="b09_Samuel_2, פרק יב, ט">ט</span>
מדוע בזית את דבר יהוה לעשות הרע בעינו את אוריה החתי הכית בחרב ואת אשתו לקחת לך לאשה ואתו הרגת בחרב בני עמון:<p dir="rtl">
<span dir="rtl" class="inlineHeader" id="b09_Samuel_2, פרק יב, י">י</span>
ועתה לא תסור חרב מביתך עד עולם עקב כי בזתני ותקח את אשת אוריה החתי להיות לך לאשה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יב, יא">יא</span>
כה אמר יהוה הנני מקים עליך רעה מביתך ולקחתי את נשיך לעיניך ונתתי לרעיך ושכב עם נשיך לעיני השמש הזאת:<p dir="rtl">
<span dir="rtl" class="inlineHeader" id="b09_Samuel_2, פרק יב, יב">יב</span>
כי אתה עשית בסתר ואני אעשה את הדבר הזה נגד כל ישראל ונגד השמש: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יב, יג">יג</span>
 ויאמר דוד אל נתן חטאתי ליהוה <B>(ס)</B> ויאמר נתן אל דוד גם יהוה העביר חטאתך לא תמות:<p dir="rtl">
<span dir="rtl" class="inlineHeader" id="b09_Samuel_2, פרק יב, יד">יד</span>
אפס כי נאץ נאצת את איבי יהוה בדבר הזה גם הבן הילוד לך מות ימות:<p dir="rtl">
<span dir="rtl" class="inlineHeader" id="b09_Samuel_2, פרק יב, טו">טו</span>
וילך נתן אל ביתו ויגף יהוה את הילד אשר ילדה אשת אוריה לדוד ויאנש:<p dir="rtl">
<span dir="rtl" class="inlineHeader" id="b09_Samuel_2, פרק יב, טז">טז</span>
ויבקש דוד את האלהים בעד הנער ויצם דוד צום ובא ולן ושכב ארצה:<p dir="rtl">
<span dir="rtl" class="inlineHeader" id="b09_Samuel_2, פרק יב, יז">יז</span>
ויקמו זקני ביתו עליו להקימו מן הארץ ולא אבה ולא ברא אתם לחם:<p dir="rtl">
<span dir="rtl" class="inlineHeader" id="b09_Samuel_2, פרק יב, יח">יח</span>
ויהי ביום השביעי וימת הילד ויראו עבדי דוד להגיד לו כי מת הילד כי אמרו הנה בהיות הילד חי דברנו אליו ולא שמע בקולנו ואיך נאמר אליו מת הילד ועשה רעה:<p dir="rtl">
<span dir="rtl" class="inlineHeader" id="b09_Samuel_2, פרק יב, יט">יט</span>
וירא דוד כי עבדיו מתלחשים ויבן דוד כי מת הילד ויאמר דוד אל עבדיו המת הילד ויאמרו מת:<p dir="rtl">
<span dir="rtl" class="inlineHeader" id="b09_Samuel_2, פרק יב, כ">כ</span>
ויקם דוד מהארץ וירחץ ויסך ויחלף שמלתו ויבא בית יהוה וישתחו ויבא אל ביתו וישאל וישימו לו לחם ויאכל:<p dir="rtl">
<span dir="rtl" class="inlineHeader" id="b09_Samuel_2, פרק יב, כא">כא</span>
ויאמרו עבדיו אליו מה הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם:<p dir="rtl">
<span dir="rtl" class="inlineHeader" id="b09_Samuel_2, פרק יב, כב">כב</span>
ויאמר בעוד הילד חי צמתי ואבכה כי אמרתי מי יודע יחנני יהוה וחי הילד:<p dir="rtl">
<span dir="rtl" class="inlineHeader" id="b09_Samuel_2, פרק יב, כג">כג</span>
ועתה מת למה זה אני צם האוכל להשיבו עוד אני הלך אליו והוא לא ישוב אלי:<p dir="rtl">
<span dir="rtl" class="inlineHeader" id="b09_Samuel_2, פרק יב, כד">כד</span>
וינחם דוד את בת שבע אשתו ויבא אליה וישכב עמה ותלד בן ויקרא את שמו שלמה ויהוה אהבו:<p dir="rtl">
<span dir="rtl" class="inlineHeader" id="b09_Samuel_2, פרק יב, כה">כה</span>
וישלח ביד נתן הנביא ויקרא את שמו ידידיה בעבור יהוה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יב, כו">כו</span>
וילחם יואב ברבת בני עמון וילכד את עיר המלוכה:<p dir="rtl">
<span dir="rtl" class="inlineHeader" id="b09_Samuel_2, פרק יב, כז">כז</span>
וישלח יואב מלאכים אל דוד ויאמר נלחמתי ברבה גם לכדתי את עיר המים:<p dir="rtl">
<span dir="rtl" class="inlineHeader" id="b09_Samuel_2, פרק יב, כח">כח</span>
ועתה אסף את יתר העם וחנה על העיר ולכדה פן אלכד אני את העיר ונקרא שמי עליה:<p dir="rtl">
<span dir="rtl" class="inlineHeader" id="b09_Samuel_2, פרק יב, כט">כט</span>
ויאסף דוד את כל העם וילך רבתה וילחם בה וילכדה:<p dir="rtl">
<span dir="rtl" class="inlineHeader" id="b09_Samuel_2, פרק יב, ל">ל</span>
ויקח את עטרת מלכם מעל ראשו ומשקלה ככר זהב ואבן יקרה ותהי על ראש דוד ושלל העיר הוציא הרבה מאד:<p dir="rtl">
<span dir="rtl" class="inlineHeader" id="b09_Samuel_2, פרק יב, לא">לא</span>
ואת העם אשר בה הוציא וישם במגרה ובחרצי הברזל ובמגזרת הברזל והעביר אותם במלכן וכן יעשה לכל ערי בני עמון וישב דוד וכל העם ירושלם: <B>(פ)</B><p dir="rtl">
<h3 dir="rtl" id="b09_Samuel_2, פרק יג">פרק יג</h3><p dir="rtl">
<span dir="rtl" class="inlineHeader" id="b09_Samuel_2, פרק יג, א">א</span>
ויהי אחרי כן ולאבשלום בן דוד אחות יפה ושמה תמר ויאהבה אמנון בן דוד:<p dir="rtl">
<span dir="rtl" class="inlineHeader" id="b09_Samuel_2, פרק יג, ב">ב</span>
ויצר לאמנון להתחלות בעבור תמר אחתו כי בתולה היא ויפלא בעיני אמנון לעשות לה מאומה:<p dir="rtl">
<span dir="rtl" class="inlineHeader" id="b09_Samuel_2, פרק יג, ג">ג</span>
ולאמנון רע ושמו יונדב בן שמעה אחי דוד ויונדב איש חכם מאד:<p dir="rtl">
<span dir="rtl" class="inlineHeader" id="b09_Samuel_2, פרק יג, ד">ד</span>
ויאמר לו מדוע אתה ככה דל בן המלך בבקר בבקר הלוא תגיד לי ויאמר לו אמנון את תמר אחות אבשלם אחי אני אהב:<p dir="rtl">
<span dir="rtl" class="inlineHeader" id="b09_Samuel_2, פרק יג, ה">ה</span>
ויאמר לו יהונדב שכב על משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את הבריה למען אשר אראה ואכלתי מידה:<p dir="rtl">
<span dir="rtl" class="inlineHeader" id="b09_Samuel_2, פרק יג, ו">ו</span>
וישכב אמנון ויתחל ויבא המלך לראתו ויאמר אמנון אל המלך תבוא נא תמר אחתי ותלבב לעיני שתי לבבות ואברה מידה:<p dir="rtl">
<span dir="rtl" class="inlineHeader" id="b09_Samuel_2, פרק יג, ז">ז</span>
וישלח דוד אל תמר הביתה לאמר לכי נא בית אמנון אחיך ועשי לו הבריה:<p dir="rtl">
<span dir="rtl" class="inlineHeader" id="b09_Samuel_2, פרק יג, ח">ח</span>
ותלך תמר בית אמנון אחיה והוא שכב ותקח את הבצק ותלוש ותלבב לעיניו ותבשל את הלבבות:<p dir="rtl">
<span dir="rtl" class="inlineHeader" id="b09_Samuel_2, פרק יג, ט">ט</span>
ותקח את המשרת ותצק לפניו וימאן לאכול ויאמר אמנון הוציאו כל איש מעלי ויצאו כל איש מעליו:<p dir="rtl">
<span dir="rtl" class="inlineHeader" id="b09_Samuel_2, פרק יג, י">י</span>
ויאמר אמנון אל תמר הביאי הבריה החדר ואברה מידך ותקח תמר את הלבבות אשר עשתה ותבא לאמנון אחיה החדרה:<p dir="rtl">
<span dir="rtl" class="inlineHeader" id="b09_Samuel_2, פרק יג, יא">יא</span>
ותגש אליו לאכל ויחזק בה ויאמר לה בואי שכבי עמי אחותי:<p dir="rtl">
<span dir="rtl" class="inlineHeader" id="b09_Samuel_2, פרק יג, יב">יב</span>
ותאמר לו אל אחי אל תענני כי לא יעשה כן בישראל אל תעשה את הנבלה הזאת:<p dir="rtl">
<span dir="rtl" class="inlineHeader" id="b09_Samuel_2, פרק יג, יג">יג</span>
ואני אנה אוליך את חרפתי ואתה תהיה כאחד הנבלים בישראל ועתה דבר נא אל המלך כי לא ימנעני ממך:<p dir="rtl">
<span dir="rtl" class="inlineHeader" id="b09_Samuel_2, פרק יג, יד">יד</span>
ולא אבה לשמע בקולה ויחזק ממנה ויענה וישכב אתה:<p dir="rtl">
<span dir="rtl" class="inlineHeader" id="b09_Samuel_2, פרק יג, טו">טו</span>
וישנאה אמנון שנאה גדולה מאד כי גדולה השנאה אשר שנאה מאהבה אשר אהבה ויאמר לה אמנון קומי לכי:<p dir="rtl">
<span dir="rtl" class="inlineHeader" id="b09_Samuel_2, פרק יג, טז">טז</span>
ותאמר לו אל אודת הרעה הגדולה הזאת מאחרת אשר עשית עמי לשלחני ולא אבה לשמע לה:<p dir="rtl">
<span dir="rtl" class="inlineHeader" id="b09_Samuel_2, פרק יג, יז">יז</span>
ויקרא את נערו משרתו ויאמר שלחו נא את זאת מעלי החוצה ונעל הדלת אחריה:<p dir="rtl">
<span dir="rtl" class="inlineHeader" id="b09_Samuel_2, פרק יג, יח">יח</span>
ועליה כתנת פסים כי כן תלבשן בנות המלך הבתולת מעילים ויצא אותה משרתו החוץ ונעל הדלת אחריה:<p dir="rtl">
<span dir="rtl" class="inlineHeader" id="b09_Samuel_2, פרק יג, יט">יט</span>
ותקח תמר אפר על ראשה וכתנת הפסים אשר עליה קרעה ותשם ידה על ראשה ותלך הלוך וזעקה:<p dir="rtl">
<span dir="rtl" class="inlineHeader" id="b09_Samuel_2, פרק יג, כ">כ</span>
ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל תשיתי את לבך לדבר הזה ותשב תמר ושממה בית אבשלום אחיה:<p dir="rtl">
<span dir="rtl" class="inlineHeader" id="b09_Samuel_2, פרק יג, כא">כא</span>
והמלך דוד שמע את כל הדברים האלה ויחר לו מאד:<p dir="rtl">
<span dir="rtl" class="inlineHeader" id="b09_Samuel_2, פרק יג, כב">כב</span>
ולא דבר אבשלום עם אמנון למרע ועד טוב כי שנא אבשלום את אמנון על דבר אשר ענה את תמר אחתו: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יג, כג">כג</span>
ויהי לשנתים ימים ויהיו גזזים לאבשלום בבעל חצור אשר עם אפרים ויקרא אבשלום לכל בני המלך:<p dir="rtl">
<span dir="rtl" class="inlineHeader" id="b09_Samuel_2, פרק יג, כד">כד</span>
ויבא אבשלום אל המלך ויאמר הנה נא גזזים לעבדך ילך נא המלך ועבדיו עם עבדך:<p dir="rtl">
<span dir="rtl" class="inlineHeader" id="b09_Samuel_2, פרק יג, כה">כה</span>
ויאמר המלך אל אבשלום אל בני אל נא נלך כלנו ולא נכבד עליך ויפרץ בו ולא אבה ללכת ויברכהו:<p dir="rtl">
<span dir="rtl" class="inlineHeader" id="b09_Samuel_2, פרק יג, כו">כו</span>
ויאמר אבשלום ולא ילך נא אתנו אמנון אחי ויאמר לו המלך למה ילך עמך:<p dir="rtl">
<span dir="rtl" class="inlineHeader" id="b09_Samuel_2, פרק יג, כז">כז</span>
ויפרץ בו אבשלום וישלח אתו את אמנון ואת כל בני המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יג, כח">כח</span>
ויצו אבשלום את נעריו לאמר ראו נא כטוב לב אמנון ביין ואמרתי אליכם הכו את אמנון והמתם אתו אל תיראו הלוא כי אנכי צויתי אתכם חזקו והיו לבני חיל:<p dir="rtl">
<span dir="rtl" class="inlineHeader" id="b09_Samuel_2, פרק יג, כט">כט</span>
ויעשו נערי אבשלום לאמנון כאשר צוה אבשלום ויקמו כל בני המלך וירכבו איש על פרדו וינסו:<p dir="rtl">
<span dir="rtl" class="inlineHeader" id="b09_Samuel_2, פרק יג, ל">ל</span>
ויהי המה בדרך והשמעה באה אל דוד לאמר הכה אבשלום את כל בני המלך ולא נותר מהם אחד: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יג, לא">לא</span>
ויקם המלך ויקרע את בגדיו וישכב ארצה וכל עבדיו נצבים קרעי בגדים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יג, לב">לב</span>
ויען יונדב בן שמעה אחי דוד ויאמר אל יאמר אדני את כל הנערים בני המלך המיתו כי אמנון לבדו מת כי על פי אבשלום היתה שומה מיום ענתו את תמר אחתו:<p dir="rtl">
<span dir="rtl" class="inlineHeader" id="b09_Samuel_2, פרק יג, לג">לג</span>
ועתה אל ישם אדני המלך אל לבו דבר לאמר כל בני המלך מתו כי אם אמנון לבדו מת: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יג, לד">לד</span>
ויברח אבשלום וישא הנער הצפה את עינו וירא והנה עם רב הלכים מדרך אחריו מצד ההר:<p dir="rtl">
<span dir="rtl" class="inlineHeader" id="b09_Samuel_2, פרק יג, לה">לה</span>
ויאמר יונדב אל המלך הנה בני המלך באו כדבר עבדך כן היה:<p dir="rtl">
<span dir="rtl" class="inlineHeader" id="b09_Samuel_2, פרק יג, לו">לו</span>
ויהי ככלתו לדבר והנה בני המלך באו וישאו קולם ויבכו וגם המלך וכל עבדיו בכו בכי גדול מאד:<p dir="rtl">
<span dir="rtl" class="inlineHeader" id="b09_Samuel_2, פרק יג, לז">לז</span>
ואבשלום ברח וילך אל תלמי בן עמיחור מלך גשור ויתאבל על בנו כל הימים:<p dir="rtl">
<span dir="rtl" class="inlineHeader" id="b09_Samuel_2, פרק יג, לח">לח</span>
ואבשלום ברח וילך גשור ויהי שם שלש שנים:<p dir="rtl">
<span dir="rtl" class="inlineHeader" id="b09_Samuel_2, פרק יג, לט">לט</span>
ותכל דוד המלך לצאת אל אבשלום כי נחם על אמנון כי מת: <B>(ס)</B><p dir="rtl">
<h3 dir="rtl" id="b09_Samuel_2, פרק יד">פרק יד</h3><p dir="rtl">
<span dir="rtl" class="inlineHeader" id="b09_Samuel_2, פרק יד, א">א</span>
וידע יואב בן צריה כי לב המלך על אבשלום:<p dir="rtl">
<span dir="rtl" class="inlineHeader" id="b09_Samuel_2, פרק יד, ב">ב</span>
וישלח יואב תקועה ויקח משם אשה חכמה ויאמר אליה התאבלי נא ולבשי נא בגדי אבל ואל תסוכי שמן והיית כאשה זה ימים רבים מתאבלת על מת:<p dir="rtl">
<span dir="rtl" class="inlineHeader" id="b09_Samuel_2, פרק יד, ג">ג</span>
ובאת אל המלך ודברת אליו כדבר הזה וישם יואב את הדברים בפיה:<p dir="rtl">
<span dir="rtl" class="inlineHeader" id="b09_Samuel_2, פרק יד, ד">ד</span>
ותאמר האשה התקעית אל המלך ותפל על אפיה ארצה ותשתחו ותאמר הושעה המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יד, ה">ה</span>
ויאמר לה המלך מה לך ותאמר אבל אשה אלמנה אני וימת אישי:<p dir="rtl">
<span dir="rtl" class="inlineHeader" id="b09_Samuel_2, פרק יד, ו">ו</span>
ולשפחתך שני בנים וינצו שניהם בשדה ואין מציל ביניהם ויכו האחד את האחד וימת אתו:<p dir="rtl">
<span dir="rtl" class="inlineHeader" id="b09_Samuel_2, פרק יד, ז">ז</span>
והנה קמה כל המשפחה על שפחתך ויאמרו תני את מכה אחיו ונמתהו בנפש אחיו אשר הרג ונשמידה גם את היורש וכבו את גחלתי אשר נשארה לבלתי שום לאישי שם ושארית על פני האדמה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יד, ח">ח</span>
ויאמר המלך אל האשה לכי לביתך ואני אצוה עליך:<p dir="rtl">
<span dir="rtl" class="inlineHeader" id="b09_Samuel_2, פרק יד, ט">ט</span>
ותאמר האשה התקועית אל המלך עלי אדני המלך העון ועל בית אבי והמלך וכסאו נקי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יד, י">י</span>
ויאמר המלך המדבר אליך והבאתו אלי ולא יסיף עוד לגעת בך:<p dir="rtl">
<span dir="rtl" class="inlineHeader" id="b09_Samuel_2, פרק יד, יא">יא</span>
ותאמר יזכר נא המלך את יהוה אלהיך מהרבית גאל הדם לשחת ולא ישמידו את בני ויאמר חי יהוה אם יפל משערת בנך ארצה:<p dir="rtl">
<span dir="rtl" class="inlineHeader" id="b09_Samuel_2, פרק יד, יב">יב</span>
ותאמר האשה תדבר נא שפחתך אל אדני המלך דבר ויאמר דברי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יד, יג">יג</span>
ותאמר האשה ולמה חשבתה כזאת על עם אלהים ומדבר המלך הדבר הזה כאשם לבלתי השיב המלך את נדחו:<p dir="rtl">
<span dir="rtl" class="inlineHeader" id="b09_Samuel_2, פרק יד, יד">יד</span>
כי מות נמות וכמים הנגרים ארצה אשר לא יאספו ולא ישא אלהים נפש וחשב מחשבות לבלתי ידח ממנו נדח:<p dir="rtl">
<span dir="rtl" class="inlineHeader" id="b09_Samuel_2, פרק יד, טו">טו</span>
ועתה אשר באתי לדבר אל המלך אדני את הדבר הזה כי יראני העם ותאמר שפחתך אדברה נא אל המלך אולי יעשה המלך את דבר אמתו:<p dir="rtl">
<span dir="rtl" class="inlineHeader" id="b09_Samuel_2, פרק יד, טז">טז</span>
כי ישמע המלך להציל את אמתו מכף האיש להשמיד אתי ואת בני יחד מנחלת אלהים:<p dir="rtl">
<span dir="rtl" class="inlineHeader" id="b09_Samuel_2, פרק יד, יז">יז</span>
ותאמר שפחתך יהיה נא דבר אדני המלך למנוחה כי כמלאך האלהים כן אדני המלך לשמע הטוב והרע ויהוה אלהיך יהי עמך: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יד, יח">יח</span>
ויען המלך ויאמר אל האשה אל נא תכחדי ממני דבר אשר אנכי שאל אתך ותאמר האשה ידבר נא אדני המלך:<p dir="rtl">
<span dir="rtl" class="inlineHeader" id="b09_Samuel_2, פרק יד, יט">יט</span>
ויאמר המלך היד יואב אתך בכל זאת ותען האשה ותאמר חי נפשך אדני המלך אם אש להמין ולהשמיל מכל אשר דבר אדני המלך כי עבדך יואב הוא צוני והוא שם בפי שפחתך את כל הדברים האלה:<p dir="rtl">
<span dir="rtl" class="inlineHeader" id="b09_Samuel_2, פרק יד, כ">כ</span>
לבעבור סבב את פני הדבר עשה עבדך יואב את הדבר הזה ואדני חכם כחכמת מלאך האלהים לדעת את כל אשר בארץ: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יד, כא">כא</span>
ויאמר המלך אל יואב הנה נא עשיתי את הדבר הזה ולך השב את הנער את אבשלום:<p dir="rtl">
<span dir="rtl" class="inlineHeader" id="b09_Samuel_2, פרק יד, כב">כב</span>
ויפל יואב אל פניו ארצה וישתחו ויברך את המלך ויאמר יואב היום ידע עבדך כי מצאתי חן בעיניך אדני המלך אשר עשה המלך את דבר עבדו<p dir="rtl">
<span dir="rtl" class="inlineHeader" id="b09_Samuel_2, פרק יד, כג">כג</span>
ויקם יואב וילך גשורה ויבא את אבשלום ירושלם: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יד, כד">כד</span>
ויאמר המלך יסב אל ביתו ופני לא יראה ויסב אבשלום אל ביתו ופני המלך לא ראה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יד, כה">כה</span>
וכאבשלום לא היה איש יפה בכל ישראל להלל מאד מכף רגלו ועד קדקדו לא היה בו מום:<p dir="rtl">
<span dir="rtl" class="inlineHeader" id="b09_Samuel_2, פרק יד, כו">כו</span>
ובגלחו את ראשו והיה מקץ ימים לימים אשר יגלח כי כבד עליו וגלחו ושקל את שער ראשו מאתים שקלים באבן המלך:<p dir="rtl">
<span dir="rtl" class="inlineHeader" id="b09_Samuel_2, פרק יד, כז">כז</span>
ויולדו לאבשלום שלושה בנים ובת אחת ושמה תמר היא היתה אשה יפת מראה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יד, כח">כח</span>
וישב אבשלום בירושלם שנתים ימים ופני המלך לא ראה:<p dir="rtl">
<span dir="rtl" class="inlineHeader" id="b09_Samuel_2, פרק יד, כט">כט</span>
וישלח אבשלום אל יואב לשלח אתו אל המלך ולא אבה לבוא אליו וישלח עוד שנית ולא אבה לבוא:<p dir="rtl">
<span dir="rtl" class="inlineHeader" id="b09_Samuel_2, פרק יד, ל">ל</span>
ויאמר אל עבדיו ראו חלקת יואב אל ידי ולו שם שערים לכו והוצתיה באש ויצתו עבדי אבשלום את החלקה באש: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יד, לא">לא</span>
ויקם יואב ויבא אל אבשלום הביתה ויאמר אליו למה הציתו עבדך את החלקה אשר לי באש:<p dir="rtl">
<span dir="rtl" class="inlineHeader" id="b09_Samuel_2, פרק יד, לב">לב</span>
ויאמר אבשלום אל יואב הנה שלחתי אליך לאמר בא הנה ואשלחה אתך אל המלך לאמר למה באתי מגשור טוב לי עד אני שם ועתה אראה פני המלך ואם יש בי עון והמתני:<p dir="rtl">
<span dir="rtl" class="inlineHeader" id="b09_Samuel_2, פרק יד, לג">לג</span>
ויבא יואב אל המלך ויגד לו ויקרא אל אבשלום ויבא אל המלך וישתחו לו על אפיו ארצה לפני המלך וישק המלך לאבשלום: <B>(פ)</B><p dir="rtl">
<h3 dir="rtl" id="b09_Samuel_2, פרק טו">פרק טו</h3><p dir="rtl">
<span dir="rtl" class="inlineHeader" id="b09_Samuel_2, פרק טו, א">א</span>
ויהי מאחרי כן ויעש לו אבשלום מרכבה וססים וחמשים איש רצים לפניו:<p dir="rtl">
<span dir="rtl" class="inlineHeader" id="b09_Samuel_2, פרק טו, ב">ב</span>
והשכים אבשלום ועמד על יד דרך השער ויהי כל האיש אשר יהיה לו ריב לבוא אל המלך למשפט ויקרא אבשלום אליו ויאמר אי מזה עיר אתה ויאמר מאחד שבטי ישראל עבדך:<p dir="rtl">
<span dir="rtl" class="inlineHeader" id="b09_Samuel_2, פרק טו, ג">ג</span>
ויאמר אליו אבשלום ראה דברך טובים ונכחים ושמע אין לך מאת המלך:<p dir="rtl">
<span dir="rtl" class="inlineHeader" id="b09_Samuel_2, פרק טו, ד">ד</span>
ויאמר אבשלום מי ישמני שפט בארץ ועלי יבוא כל איש אשר יהיה לו ריב ומשפט והצדקתיו:<p dir="rtl">
<span dir="rtl" class="inlineHeader" id="b09_Samuel_2, פרק טו, ה">ה</span>
והיה בקרב איש להשתחות לו ושלח את ידו והחזיק לו ונשק לו:<p dir="rtl">
<span dir="rtl" class="inlineHeader" id="b09_Samuel_2, פרק טו, ו">ו</span>
ויעש אבשלום כדבר הזה לכל ישראל אשר יבאו למשפט אל המלך ויגנב אבשלום את לב אנשי ישראל: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק טו, ז">ז</span>
ויהי מקץ ארבעים שנה ויאמר אבשלום אל המלך אלכה נא ואשלם את נדרי אשר נדרתי ליהוה בחברון:<p dir="rtl">
<span dir="rtl" class="inlineHeader" id="b09_Samuel_2, פרק טו, ח">ח</span>
כי נדר נדר עבדך בשבתי בגשור בארם לאמר אם ישיב ישיבני יהוה ירושלם ועבדתי את יהוה:<p dir="rtl">
<span dir="rtl" class="inlineHeader" id="b09_Samuel_2, פרק טו, ט">ט</span>
ויאמר לו המלך לך בשלום ויקם וילך חברונה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק טו, י">י</span>
וישלח אבשלום מרגלים בכל שבטי ישראל לאמר כשמעכם את קול השפר ואמרתם מלך אבשלום בחברון:<p dir="rtl">
<span dir="rtl" class="inlineHeader" id="b09_Samuel_2, פרק טו, יא">יא</span>
ואת אבשלום הלכו מאתים איש מירושלם קראים והלכים לתמם ולא ידעו כל דבר:<p dir="rtl">
<span dir="rtl" class="inlineHeader" id="b09_Samuel_2, פרק טו, יב">יב</span>
וישלח אבשלום את אחיתפל הגילני יועץ דוד מעירו מגלה בזבחו את הזבחים ויהי הקשר אמץ והעם הולך ורב את אבשלום:<p dir="rtl">
<span dir="rtl" class="inlineHeader" id="b09_Samuel_2, פרק טו, יג">יג</span>
ויבא המגיד אל דוד לאמר היה לב איש ישראל אחרי אבשלום:<p dir="rtl">
<span dir="rtl" class="inlineHeader" id="b09_Samuel_2, פרק טו, יד">יד</span>
ויאמר דוד לכל עבדיו אשר אתו בירושלם קומו ונברחה כי לא תהיה לנו פליטה מפני אבשלום מהרו ללכת פן ימהר והשגנו והדיח עלינו את הרעה והכה העיר לפי חרב:<p dir="rtl">
<span dir="rtl" class="inlineHeader" id="b09_Samuel_2, פרק טו, טו">טו</span>
ויאמרו עבדי המלך אל המלך ככל אשר יבחר אדני המלך הנה עבדיך:<p dir="rtl">
<span dir="rtl" class="inlineHeader" id="b09_Samuel_2, פרק טו, טז">טז</span>
ויצא המלך וכל ביתו ברגליו ויעזב המלך את עשר נשים פלגשים לשמר הבית:<p dir="rtl">
<span dir="rtl" class="inlineHeader" id="b09_Samuel_2, פרק טו, יז">יז</span>
ויצא המלך וכל העם ברגליו ויעמדו בית המרחק:<p dir="rtl">
<span dir="rtl" class="inlineHeader" id="b09_Samuel_2, פרק טו, יח">יח</span>
וכל עבדיו עברים על ידו וכל הכרתי וכל הפלתי וכל הגתים שש מאות איש אשר באו ברגלו מגת עברים על פני המלך:<p dir="rtl">
<span dir="rtl" class="inlineHeader" id="b09_Samuel_2, פרק טו, יט">יט</span>
ויאמר המלך אל אתי הגתי למה תלך גם אתה אתנו שוב ושב עם המלך כי נכרי אתה וגם גלה אתה למקומך:<p dir="rtl">
<span dir="rtl" class="inlineHeader" id="b09_Samuel_2, פרק טו, כ">כ</span>
תמול בואך והיום אנועך עמנו ללכת ואני הולך על אשר אני הולך שוב והשב את אחיך עמך חסד ואמת:<p dir="rtl">
<span dir="rtl" class="inlineHeader" id="b09_Samuel_2, פרק טו, כא">כא</span>
ויען אתי את המלך ויאמר חי יהוה וחי אדני המלך כי אם במקום אשר יהיה שם אדני המלך אם למות אם לחיים כי שם יהיה עבדך:<p dir="rtl">
<span dir="rtl" class="inlineHeader" id="b09_Samuel_2, פרק טו, כב">כב</span>
ויאמר דוד אל אתי לך ועבר ויעבר אתי הגתי וכל אנשיו וכל הטף אשר אתו:<p dir="rtl">
<span dir="rtl" class="inlineHeader" id="b09_Samuel_2, פרק טו, כג">כג</span>
וכל הארץ בוכים קול גדול וכל העם עברים והמלך עבר בנחל קדרון וכל העם עברים על פני דרך את המדבר:<p dir="rtl">
<span dir="rtl" class="inlineHeader" id="b09_Samuel_2, פרק טו, כד">כד</span>
והנה גם צדוק וכל הלוים אתו נשאים את ארון ברית האלהים ויצקו את ארון האלהים ויעל אביתר עד תם כל העם לעבור מן העיר:<p dir="rtl">
<span dir="rtl" class="inlineHeader" id="b09_Samuel_2, פרק טו, כה">כה</span>
ויאמר המלך לצדוק השב את ארון האלהים העיר אם אמצא חן בעיני יהוה והשבני והראני אתו ואת נוהו:<p dir="rtl">
<span dir="rtl" class="inlineHeader" id="b09_Samuel_2, פרק טו, כו">כו</span>
ואם כה יאמר לא חפצתי בך הנני יעשה לי כאשר טוב בעיניו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק טו, כז">כז</span>
ויאמר המלך אל צדוק הכהן הרואה אתה שבה העיר בשלום ואחימעץ בנך ויהונתן בן אביתר שני בניכם אתכם:<p dir="rtl">
<span dir="rtl" class="inlineHeader" id="b09_Samuel_2, פרק טו, כח">כח</span>
ראו אנכי מתמהמה בעברות המדבר עד בוא דבר מעמכם להגיד לי:<p dir="rtl">
<span dir="rtl" class="inlineHeader" id="b09_Samuel_2, פרק טו, כט">כט</span>
וישב צדוק ואביתר את ארון האלהים ירושלם וישבו שם:<p dir="rtl">
<span dir="rtl" class="inlineHeader" id="b09_Samuel_2, פרק טו, ל">ל</span>
ודוד עלה במעלה הזיתים עלה ובוכה וראש לו חפוי והוא הלך יחף וכל העם אשר אתו חפו איש ראשו ועלו עלה ובכה:<p dir="rtl">
<span dir="rtl" class="inlineHeader" id="b09_Samuel_2, פרק טו, לא">לא</span>
ודוד הגיד לאמר אחיתפל בקשרים עם אבשלום ויאמר דוד סכל נא את עצת אחיתפל יהוה:<p dir="rtl">
<span dir="rtl" class="inlineHeader" id="b09_Samuel_2, פרק טו, לב">לב</span>
ויהי דוד בא עד הראש אשר ישתחוה שם לאלהים והנה לקראתו חושי הארכי קרוע כתנתו ואדמה על ראשו:<p dir="rtl">
<span dir="rtl" class="inlineHeader" id="b09_Samuel_2, פרק טו, לג">לג</span>
ויאמר לו דוד אם עברת אתי והית עלי למשא:<p dir="rtl">
<span dir="rtl" class="inlineHeader" id="b09_Samuel_2, פרק טו, לד">לד</span>
ואם העיר תשוב ואמרת לאבשלום עבדך אני המלך אהיה עבד אביך ואני מאז ועתה ואני עבדך והפרתה לי את עצת אחיתפל:<p dir="rtl">
<span dir="rtl" class="inlineHeader" id="b09_Samuel_2, פרק טו, לה">לה</span>
והלוא עמך שם צדוק ואביתר הכהנים והיה כל הדבר אשר תשמע מבית המלך תגיד לצדוק ולאביתר הכהנים:<p dir="rtl">
<span dir="rtl" class="inlineHeader" id="b09_Samuel_2, פרק טו, לו">לו</span>
הנה שם עמם שני בניהם אחימעץ לצדוק ויהונתן לאביתר ושלחתם בידם אלי כל דבר אשר תשמעו:<p dir="rtl">
<span dir="rtl" class="inlineHeader" id="b09_Samuel_2, פרק טו, לז">לז</span>
ויבא חושי רעה דוד העיר ואבשלם יבא ירושלם:<p dir="rtl">
<h3 dir="rtl" id="b09_Samuel_2, פרק טז">פרק טז</h3><p dir="rtl">
<span dir="rtl" class="inlineHeader" id="b09_Samuel_2, פרק טז, א">א</span>
ודוד עבר מעט מהראש והנה ציבא נער מפי בשת לקראתו וצמד חמרים חבשים ועליהם מאתים לחם ומאה צמוקים ומאה קיץ ונבל יין:<p dir="rtl">
<span dir="rtl" class="inlineHeader" id="b09_Samuel_2, פרק טז, ב">ב</span>
ויאמר המלך אל ציבא מה אלה לך ויאמר ציבא החמורים לבית המלך לרכב ולהלחם והקיץ לאכול הנערים והיין לשתות היעף במדבר:<p dir="rtl">
<span dir="rtl" class="inlineHeader" id="b09_Samuel_2, פרק טז, ג">ג</span>
ויאמר המלך ואיה בן אדניך ויאמר ציבא אל המלך הנה יושב בירושלם כי אמר היום ישיבו לי בית ישראל את ממלכות אבי:<p dir="rtl">
<span dir="rtl" class="inlineHeader" id="b09_Samuel_2, פרק טז, ד">ד</span>
ויאמר המלך לצבא הנה לך כל אשר למפי בשת ויאמר ציבא השתחויתי אמצא חן בעיניך אדני המלך:<p dir="rtl">
<span dir="rtl" class="inlineHeader" id="b09_Samuel_2, פרק טז, ה">ה</span>
ובא המלך דוד עד בחורים והנה משם איש יוצא ממשפחת בית שאול ושמו שמעי בן גרא יצא יצוא ומקלל:<p dir="rtl">
<span dir="rtl" class="inlineHeader" id="b09_Samuel_2, פרק טז, ו">ו</span>
ויסקל באבנים את דוד ואת כל עבדי המלך דוד וכל העם וכל הגברים מימינו ומשמאלו:<p dir="rtl">
<span dir="rtl" class="inlineHeader" id="b09_Samuel_2, פרק טז, ז">ז</span>
וכה אמר שמעי בקללו צא צא איש הדמים ואיש הבליעל:<p dir="rtl">
<span dir="rtl" class="inlineHeader" id="b09_Samuel_2, פרק טז, ח">ח</span>
השיב עליך יהוה כל דמי בית שאול אשר מלכת תחתו ויתן יהוה את המלוכה ביד אבשלום בנך והנך ברעתך כי איש דמים אתה:<p dir="rtl">
<span dir="rtl" class="inlineHeader" id="b09_Samuel_2, פרק טז, ט">ט</span>
ויאמר אבישי בן צרויה אל המלך למה יקלל הכלב המת הזה את אדני המלך אעברה נא ואסירה את ראשו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק טז, י">י</span>
ויאמר המלך מה לי ולכם בני צריה כי יקלל וכי יהוה אמר לו קלל את דוד ומי יאמר מדוע עשיתה כן: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק טז, יא">יא</span>
ויאמר דוד אל אבישי ואל כל עבדיו הנה בני אשר יצא ממעי מבקש את נפשי ואף כי עתה בן הימיני הנחו לו ויקלל כי אמר לו יהוה:<p dir="rtl">
<span dir="rtl" class="inlineHeader" id="b09_Samuel_2, פרק טז, יב">יב</span>
אולי יראה יהוה בעוני והשיב יהוה לי טובה תחת קללתו היום הזה:<p dir="rtl">
<span dir="rtl" class="inlineHeader" id="b09_Samuel_2, פרק טז, יג">יג</span>
 וילך דוד ואנשיו בדרך <B>(ס)</B> ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק טז, יד">יד</span>
ויבא המלך וכל העם אשר אתו עיפים וינפש שם:<p dir="rtl">
<span dir="rtl" class="inlineHeader" id="b09_Samuel_2, פרק טז, טו">טו</span>
ואבשלום וכל העם איש ישראל באו ירושלם ואחיתפל אתו:<p dir="rtl">
<span dir="rtl" class="inlineHeader" id="b09_Samuel_2, פרק טז, טז">טז</span>
ויהי כאשר בא חושי הארכי רעה דוד אל אבשלום ויאמר חושי אל אבשלם יחי המלך יחי המלך:<p dir="rtl">
<span dir="rtl" class="inlineHeader" id="b09_Samuel_2, פרק טז, יז">יז</span>
ויאמר אבשלום אל חושי זה חסדך את רעך למה לא הלכת את רעך:<p dir="rtl">
<span dir="rtl" class="inlineHeader" id="b09_Samuel_2, פרק טז, יח">יח</span>
ויאמר חושי אל אבשלם לא כי אשר בחר יהוה והעם הזה וכל איש ישראל לא אהיה ואתו אשב:<p dir="rtl">
<span dir="rtl" class="inlineHeader" id="b09_Samuel_2, פרק טז, יט">יט</span>
והשנית למי אני אעבד הלוא לפני בנו כאשר עבדתי לפני אביך כן אהיה לפניך: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק טז, כ">כ</span>
ויאמר אבשלום אל אחיתפל הבו לכם עצה מה נעשה:<p dir="rtl">
<span dir="rtl" class="inlineHeader" id="b09_Samuel_2, פרק טז, כא">כא</span>
ויאמר אחיתפל אל אבשלם בוא אל פלגשי אביך אשר הניח לשמור הבית ושמע כל ישראל כי נבאשת את אביך וחזקו ידי כל אשר אתך:<p dir="rtl">
<span dir="rtl" class="inlineHeader" id="b09_Samuel_2, פרק טז, כב">כב</span>
ויטו לאבשלום האהל על הגג ויבא אבשלום אל פלגשי אביו לעיני כל ישראל:<p dir="rtl">
<span dir="rtl" class="inlineHeader" id="b09_Samuel_2, פרק טז, כג">כג</span>
ועצת אחיתפל אשר יעץ בימים ההם כאשר ישאל בדבר האלהים כן כל עצת אחיתפל גם לדוד גם לאבשלם: <B>(ס)</B><p dir="rtl">
<h3 dir="rtl" id="b09_Samuel_2, פרק יז">פרק יז</h3><p dir="rtl">
<span dir="rtl" class="inlineHeader" id="b09_Samuel_2, פרק יז, א">א</span>
ויאמר אחיתפל אל אבשלם אבחרה נא שנים עשר אלף איש ואקומה וארדפה אחרי דוד הלילה:<p dir="rtl">
<span dir="rtl" class="inlineHeader" id="b09_Samuel_2, פרק יז, ב">ב</span>
ואבוא עליו והוא יגע ורפה ידים והחרדתי אתו ונס כל העם אשר אתו והכיתי את המלך לבדו:<p dir="rtl">
<span dir="rtl" class="inlineHeader" id="b09_Samuel_2, פרק יז, ג">ג</span>
ואשיבה כל העם אליך כשוב הכל האיש אשר אתה מבקש כל העם יהיה שלום:<p dir="rtl">
<span dir="rtl" class="inlineHeader" id="b09_Samuel_2, פרק יז, ד">ד</span>
ויישר הדבר בעיני אבשלם ובעיני כל זקני ישראל: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, ה">ה</span>
ויאמר אבשלום קרא נא גם לחושי הארכי ונשמעה מה בפיו גם הוא:<p dir="rtl">
<span dir="rtl" class="inlineHeader" id="b09_Samuel_2, פרק יז, ו">ו</span>
ויבא חושי אל אבשלום ויאמר אבשלום אליו לאמר כדבר הזה דבר אחיתפל הנעשה את דברו אם אין אתה דבר: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, ז">ז</span>
ויאמר חושי אל אבשלום לא טובה העצה אשר יעץ אחיתפל בפעם הזאת:<p dir="rtl">
<span dir="rtl" class="inlineHeader" id="b09_Samuel_2, פרק יז, ח">ח</span>
ויאמר חושי אתה ידעת את אביך ואת אנשיו כי גברים המה ומרי נפש המה כדב שכול בשדה ואביך איש מלחמה ולא ילין את העם:<p dir="rtl">
<span dir="rtl" class="inlineHeader" id="b09_Samuel_2, פרק יז, ט">ט</span>
הנה עתה הוא נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם:<p dir="rtl">
<span dir="rtl" class="inlineHeader" id="b09_Samuel_2, פרק יז, י">י</span>
והוא גם בן חיל אשר לבו כלב האריה המס ימס כי ידע כל ישראל כי גבור אביך ובני חיל אשר אתו:<p dir="rtl">
<span dir="rtl" class="inlineHeader" id="b09_Samuel_2, פרק יז, יא">יא</span>
כי יעצתי האסף יאסף עליך כל ישראל מדן ועד באר שבע כחול אשר על הים לרב ופניך הלכים בקרב:<p dir="rtl">
<span dir="rtl" class="inlineHeader" id="b09_Samuel_2, פרק יז, יב">יב</span>
ובאנו אליו באחת המקומת אשר נמצא שם ונחנו עליו כאשר יפל הטל על האדמה ולא נותר בו ובכל האנשים אשר אתו גם אחד:<p dir="rtl">
<span dir="rtl" class="inlineHeader" id="b09_Samuel_2, פרק יז, יג">יג</span>
ואם אל עיר יאסף והשיאו כל ישראל אל העיר ההיא חבלים וסחבנו אתו עד הנחל עד אשר לא נמצא שם גם צרור: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יז, יד">יד</span>
ויאמר אבשלום וכל איש ישראל טובה עצת חושי הארכי מעצת אחיתפל ויהוה צוה להפר את עצת אחיתפל הטובה לבעבור הביא יהוה אל אבשלום את הרעה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, טו">טו</span>
ויאמר חושי אל צדוק ואל אביתר הכהנים כזאת וכזאת יעץ אחיתפל את אבשלם ואת זקני ישראל וכזאת וכזאת יעצתי אני:<p dir="rtl">
<span dir="rtl" class="inlineHeader" id="b09_Samuel_2, פרק יז, טז">טז</span>
ועתה שלחו מהרה והגידו לדוד לאמר אל תלן הלילה בערבות המדבר וגם עבור תעבור פן יבלע למלך ולכל העם אשר אתו:<p dir="rtl">
<span dir="rtl" class="inlineHeader" id="b09_Samuel_2, פרק יז, יז">יז</span>
ויהונתן ואחימעץ עמדים בעין רגל והלכה השפחה והגידה להם והם ילכו והגידו למלך דוד כי לא יוכלו להראות לבוא העירה:<p dir="rtl">
<span dir="rtl" class="inlineHeader" id="b09_Samuel_2, פרק יז, יח">יח</span>
וירא אתם נער ויגד לאבשלם וילכו שניהם מהרה ויבאו אל בית איש בבחורים ולו באר בחצרו וירדו שם:<p dir="rtl">
<span dir="rtl" class="inlineHeader" id="b09_Samuel_2, פרק יז, יט">יט</span>
ותקח האשה ותפרש את המסך על פני הבאר ותשטח עליו הרפות ולא נודע דבר:<p dir="rtl">
<span dir="rtl" class="inlineHeader" id="b09_Samuel_2, פרק יז, כ">כ</span>
ויבאו עבדי אבשלום אל האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, כא">כא</span>
ויהי אחרי לכתם ויעלו מהבאר וילכו ויגדו למלך דוד ויאמרו אל דוד קומו ועברו מהרה את המים כי ככה יעץ עליכם אחיתפל:<p dir="rtl">
<span dir="rtl" class="inlineHeader" id="b09_Samuel_2, פרק יז, כב">כב</span>
ויקם דוד וכל העם אשר אתו ויעברו את הירדן עד אור הבקר עד אחד לא נעדר אשר לא עבר את הירדן:<p dir="rtl">
<span dir="rtl" class="inlineHeader" id="b09_Samuel_2, פרק יז, כג">כג</span>
ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק וימת ויקבר בקבר אביו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, כד">כד</span>
ודוד בא מחנימה ואבשלם עבר את הירדן הוא וכל איש ישראל עמו:<p dir="rtl">
<span dir="rtl" class="inlineHeader" id="b09_Samuel_2, פרק יז, כה">כה</span>
ואת עמשא שם אבשלם תחת יואב על הצבא ועמשא בן איש ושמו יתרא הישראלי אשר בא אל אביגל בת נחש אחות צרויה אם יואב:<p dir="rtl">
<span dir="rtl" class="inlineHeader" id="b09_Samuel_2, פרק יז, כו">כו</span>
ויחן ישראל ואבשלם ארץ הגלעד: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יז, כז">כז</span>
ויהי כבוא דוד מחנימה ושבי בן נחש מרבת בני עמון ומכיר בן עמיאל מלא דבר וברזלי הגלעדי מרגלים:<p dir="rtl">
<span dir="rtl" class="inlineHeader" id="b09_Samuel_2, פרק יז, כח">כח</span>
משכב וספות וכלי יוצר וחטים ושערים וקמח וקלי ופול ועדשים וקלי:<p dir="rtl">
<span dir="rtl" class="inlineHeader" id="b09_Samuel_2, פרק יז, כט">כט</span>
ודבש וחמאה וצאן ושפות בקר הגישו לדוד ולעם אשר אתו לאכול כי אמרו העם רעב ועיף וצמא במדבר:<p dir="rtl">
<h3 dir="rtl" id="b09_Samuel_2, פרק יח">פרק יח</h3><p dir="rtl">
<span dir="rtl" class="inlineHeader" id="b09_Samuel_2, פרק יח, א">א</span>
ויפקד דוד את העם אשר אתו וישם עליהם שרי אלפים ושרי מאות:<p dir="rtl">
<span dir="rtl" class="inlineHeader" id="b09_Samuel_2, פרק יח, ב">ב</span>
 וישלח דוד את העם השלשית ביד יואב והשלשית ביד אבישי בן צרויה אחי יואב והשלשת ביד אתי הגתי <B>(ס)</B> ויאמר המלך אל העם יצא אצא גם אני עמכם:<p dir="rtl">
<span dir="rtl" class="inlineHeader" id="b09_Samuel_2, פרק יח, ג">ג</span>
ויאמר העם לא תצא כי אם נס ננוס לא ישימו אלינו לב ואם ימתו חצינו לא ישימו אלינו לב כי עתה כמנו עשרה אלפים ועתה טוב כי תהיה לנו מעיר לעזיר <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יח, ד">ד</span>
ויאמר אליהם המלך אשר ייטב בעיניכם אעשה ויעמד המלך אל יד השער וכל העם יצאו למאות ולאלפים:<p dir="rtl">
<span dir="rtl" class="inlineHeader" id="b09_Samuel_2, פרק יח, ה">ה</span>
ויצו המלך את יואב ואת אבישי ואת אתי לאמר לאט לי לנער לאבשלום וכל העם שמעו בצות המלך את כל השרים על דבר אבשלום:<p dir="rtl">
<span dir="rtl" class="inlineHeader" id="b09_Samuel_2, פרק יח, ו">ו</span>
ויצא העם השדה לקראת ישראל ותהי המלחמה ביער אפרים:<p dir="rtl">
<span dir="rtl" class="inlineHeader" id="b09_Samuel_2, פרק יח, ז">ז</span>
וינגפו שם עם ישראל לפני עבדי דוד ותהי שם המגפה גדולה ביום ההוא עשרים אלף:<p dir="rtl">
<span dir="rtl" class="inlineHeader" id="b09_Samuel_2, פרק יח, ח">ח</span>
ותהי שם המלחמה נפצית על פני כל הארץ וירב היער לאכל בעם מאשר אכלה החרב ביום ההוא:<p dir="rtl">
<span dir="rtl" class="inlineHeader" id="b09_Samuel_2, פרק יח, ט">ט</span>
ויקרא אבשלום לפני עבדי דוד ואבשלום רכב על הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר תחתיו עבר:<p dir="rtl">
<span dir="rtl" class="inlineHeader" id="b09_Samuel_2, פרק יח, י">י</span>
וירא איש אחד ויגד ליואב ויאמר הנה ראיתי את אבשלם תלוי באלה:<p dir="rtl">
<span dir="rtl" class="inlineHeader" id="b09_Samuel_2, פרק יח, יא">יא</span>
ויאמר יואב לאיש המגיד לו והנה ראית ומדוע לא הכיתו שם ארצה ועלי לתת לך עשרה כסף וחגרה אחת:<p dir="rtl">
<span dir="rtl" class="inlineHeader" id="b09_Samuel_2, פרק יח, יב">יב</span>
ויאמר האיש אל יואב ולא אנכי שקל על כפי אלף כסף לא אשלח ידי אל בן המלך כי באזנינו צוה המלך אתך ואת אבישי ואת אתי לאמר שמרו מי בנער באבשלום:<p dir="rtl">
<span dir="rtl" class="inlineHeader" id="b09_Samuel_2, פרק יח, יג">יג</span>
או עשיתי בנפשו שקר וכל דבר לא יכחד מן המלך ואתה תתיצב מנגד:<p dir="rtl">
<span dir="rtl" class="inlineHeader" id="b09_Samuel_2, פרק יח, יד">יד</span>
ויאמר יואב לא כן אחילה לפניך ויקח שלשה שבטים בכפו ויתקעם בלב אבשלום עודנו חי בלב האלה:<p dir="rtl">
<span dir="rtl" class="inlineHeader" id="b09_Samuel_2, פרק יח, טו">טו</span>
ויסבו עשרה נערים נשאי כלי יואב ויכו את אבשלום וימיתהו:<p dir="rtl">
<span dir="rtl" class="inlineHeader" id="b09_Samuel_2, פרק יח, טז">טז</span>
ויתקע יואב בשפר וישב העם מרדף אחרי ישראל כי חשך יואב את העם:<p dir="rtl">
<span dir="rtl" class="inlineHeader" id="b09_Samuel_2, פרק יח, יז">יז</span>
ויקחו את אבשלום וישליכו אתו ביער אל הפחת הגדול ויצבו עליו גל אבנים גדול מאד וכל ישראל נסו איש לאהלו <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יח, יח">יח</span>
ואבשלם לקח ויצב לו בחיו את מצבת אשר בעמק המלך כי אמר אין לי בן בעבור הזכיר שמי ויקרא למצבת על שמו ויקרא לה יד אבשלם עד היום הזה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יח, יט">יט</span>
ואחימעץ בן צדוק אמר ארוצה נא ואבשרה את המלך כי שפטו יהוה מיד איביו:<p dir="rtl">
<span dir="rtl" class="inlineHeader" id="b09_Samuel_2, פרק יח, כ">כ</span>
ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי על בן המלך מת:<p dir="rtl">
<span dir="rtl" class="inlineHeader" id="b09_Samuel_2, פרק יח, כא">כא</span>
ויאמר יואב לכושי לך הגד למלך אשר ראיתה וישתחו כושי ליואב וירץ:<p dir="rtl">
<span dir="rtl" class="inlineHeader" id="b09_Samuel_2, פרק יח, כב">כב</span>
ויסף עוד אחימעץ בן צדוק ויאמר אל יואב ויהי מה ארצה נא גם אני אחרי הכושי ויאמר יואב למה זה אתה רץ בני ולכה אין בשורה מצאת:<p dir="rtl">
<span dir="rtl" class="inlineHeader" id="b09_Samuel_2, פרק יח, כג">כג</span>
ויהי מה ארוץ ויאמר לו רוץ וירץ אחימעץ דרך הככר ויעבר את הכושי:<p dir="rtl">
<span dir="rtl" class="inlineHeader" id="b09_Samuel_2, פרק יח, כד">כד</span>
ודוד יושב בין שני השערים וילך הצפה אל גג השער אל החומה וישא את עיניו וירא והנה איש רץ לבדו:<p dir="rtl">
<span dir="rtl" class="inlineHeader" id="b09_Samuel_2, פרק יח, כה">כה</span>
ויקרא הצפה ויגד למלך ויאמר המלך אם לבדו בשורה בפיו וילך הלוך וקרב:<p dir="rtl">
<span dir="rtl" class="inlineHeader" id="b09_Samuel_2, פרק יח, כו">כו</span>
וירא הצפה איש אחר רץ ויקרא הצפה אל השער ויאמר הנה איש רץ לבדו ויאמר המלך גם זה מבשר:<p dir="rtl">
<span dir="rtl" class="inlineHeader" id="b09_Samuel_2, פרק יח, כז">כז</span>
ויאמר הצפה אני ראה את מרוצת הראשון כמרצת אחימעץ בן צדוק ויאמר המלך איש טוב זה ואל בשורה טובה יבוא:<p dir="rtl">
<span dir="rtl" class="inlineHeader" id="b09_Samuel_2, פרק יח, כח">כח</span>
 ויקרא אחימעץ ויאמר אל המלך שלום וישתחו למלך לאפיו ארצה <B>(ס)</B> ויאמר ברוך יהוה אלהיך אשר סגר את האנשים אשר נשאו את ידם באדני המלך:<p dir="rtl">
<span dir="rtl" class="inlineHeader" id="b09_Samuel_2, פרק יח, כט">כט</span>
ויאמר המלך שלום לנער לאבשלום ויאמר אחימעץ ראיתי ההמון הגדול לשלח את עבד המלך יואב ואת עבדך ולא ידעתי מה:<p dir="rtl">
<span dir="rtl" class="inlineHeader" id="b09_Samuel_2, פרק יח, ל">ל</span>
ויאמר המלך סב התיצב כה ויסב ויעמד:<p dir="rtl">
<span dir="rtl" class="inlineHeader" id="b09_Samuel_2, פרק יח, לא">לא</span>
והנה הכושי בא ויאמר הכושי יתבשר אדני המלך כי שפטך יהוה היום מיד כל הקמים עליך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יח, לב">לב</span>
ויאמר המלך אל הכושי השלום לנער לאבשלום ויאמר הכושי יהיו כנער איבי אדני המלך וכל אשר קמו עליך לרעה: <B>(ס)</B><p dir="rtl">
<h3 dir="rtl" id="b09_Samuel_2, פרק יט">פרק יט</h3><p dir="rtl">
<span dir="rtl" class="inlineHeader" id="b09_Samuel_2, פרק יט, א">א</span>
וירגז המלך ויעל על עלית השער ויבך וכה אמר בלכתו בני אבשלום בני בני אבשלום מי יתן מותי אני תחתיך אבשלום בני בני:<p dir="rtl">
<span dir="rtl" class="inlineHeader" id="b09_Samuel_2, פרק יט, ב">ב</span>
ויגד ליואב הנה המלך בכה ויתאבל על אבשלם:<p dir="rtl">
<span dir="rtl" class="inlineHeader" id="b09_Samuel_2, פרק יט, ג">ג</span>
ותהי התשעה ביום ההוא לאבל לכל העם כי שמע העם ביום ההוא לאמר נעצב המלך על בנו:<p dir="rtl">
<span dir="rtl" class="inlineHeader" id="b09_Samuel_2, פרק יט, ד">ד</span>
ויתגנב העם ביום ההוא לבוא העיר כאשר יתגנב העם הנכלמים בנוסם במלחמה:<p dir="rtl">
<span dir="rtl" class="inlineHeader" id="b09_Samuel_2, פרק יט, ה">ה</span>
והמלך לאט את פניו ויזעק המלך קול גדול בני אבשלום אבשלום בני בני: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, ו">ו</span>
ויבא יואב אל המלך הבית ויאמר הבשת היום את פני כל עבדיך הממלטים את נפשך היום ואת נפש בניך ובנתיך ונפש נשיך ונפש פלגשיך:<p dir="rtl">
<span dir="rtl" class="inlineHeader" id="b09_Samuel_2, פרק יט, ז">ז</span>
לאהבה את שנאיך ולשנא את אהביך כי הגדת היום כי אין לך שרים ועבדים כי ידעתי היום כי לא אבשלום חי וכלנו היום מתים כי אז ישר בעיניך:<p dir="rtl">
<span dir="rtl" class="inlineHeader" id="b09_Samuel_2, פרק יט, ח">ח</span>
ועתה קום צא ודבר על לב עבדיך כי ביהוה נשבעתי כי אינך יוצא אם ילין איש אתך הלילה ורעה לך זאת מכל הרעה אשר באה עליך מנעריך עד עתה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, ט">ט</span>
ויקם המלך וישב בשער ולכל העם הגידו לאמר הנה המלך יושב בשער ויבא כל העם לפני המלך וישראל נס איש לאהליו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, י">י</span>
ויהי כל העם נדון בכל שבטי ישראל לאמר המלך הצילנו מכף איבינו והוא מלטנו מכף פלשתים ועתה ברח מן הארץ מעל אבשלום:<p dir="rtl">
<span dir="rtl" class="inlineHeader" id="b09_Samuel_2, פרק יט, יא">יא</span>
ואבשלום אשר משחנו עלינו מת במלחמה ועתה למה אתם מחרשים להשיב את המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, יב">יב</span>
והמלך דוד שלח אל צדוק ואל אביתר הכהנים לאמר דברו אל זקני יהודה לאמר למה תהיו אחרנים להשיב את המלך אל ביתו ודבר כל ישראל בא אל המלך אל ביתו:<p dir="rtl">
<span dir="rtl" class="inlineHeader" id="b09_Samuel_2, פרק יט, יג">יג</span>
אחי אתם עצמי ובשרי אתם ולמה תהיו אחרנים להשיב את המלך:<p dir="rtl">
<span dir="rtl" class="inlineHeader" id="b09_Samuel_2, פרק יט, יד">יד</span>
ולעמשא תמרו הלוא עצמי ובשרי אתה כה יעשה לי אלהים וכה יוסיף אם לא שר צבא תהיה לפני כל הימים תחת יואב:<p dir="rtl">
<span dir="rtl" class="inlineHeader" id="b09_Samuel_2, פרק יט, טו">טו</span>
ויט את לבב כל איש יהודה כאיש אחד וישלחו אל המלך שוב אתה וכל עבדיך:<p dir="rtl">
<span dir="rtl" class="inlineHeader" id="b09_Samuel_2, פרק יט, טז">טז</span>
וישב המלך ויבא עד הירדן ויהודה בא הגלגלה ללכת לקראת המלך להעביר את המלך את הירדן:<p dir="rtl">
<span dir="rtl" class="inlineHeader" id="b09_Samuel_2, פרק יט, יז">יז</span>
וימהר שמעי בן גרא בן הימיני אשר מבחורים וירד עם איש יהודה לקראת המלך דוד:<p dir="rtl">
<span dir="rtl" class="inlineHeader" id="b09_Samuel_2, פרק יט, יח">יח</span>
ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך:<p dir="rtl">
<span dir="rtl" class="inlineHeader" id="b09_Samuel_2, פרק יט, יט">יט</span>
ועברה העברה לעביר את בית המלך ולעשות הטוב בעינו ושמעי בן גרא נפל לפני המלך בעברו בירדן:<p dir="rtl">
<span dir="rtl" class="inlineHeader" id="b09_Samuel_2, פרק יט, כ">כ</span>
ויאמר אל המלך אל יחשב לי אדני עון ואל תזכר את אשר העוה עבדך ביום אשר יצא אדני המלך מירושלם לשום המלך אל לבו:<p dir="rtl">
<span dir="rtl" class="inlineHeader" id="b09_Samuel_2, פרק יט, כא">כא</span>
כי ידע עבדך כי אני חטאתי והנה באתי היום ראשון לכל בית יוסף לרדת לקראת אדני המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, כב">כב</span>
ויען אבישי בן צרויה ויאמר התחת זאת לא יומת שמעי כי קלל את משיח יהוה:<p dir="rtl">
<span dir="rtl" class="inlineHeader" id="b09_Samuel_2, פרק יט, כג">כג</span>
ויאמר דוד מה לי ולכם בני צרויה כי תהיו לי היום לשטן היום יומת איש בישראל כי הלוא ידעתי כי היום אני מלך על ישראל:<p dir="rtl">
<span dir="rtl" class="inlineHeader" id="b09_Samuel_2, פרק יט, כד">כד</span>
ויאמר המלך אל שמעי לא תמות וישבע לו המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, כה">כה</span>
ומפבשת בן שאול ירד לקראת המלך ולא עשה רגליו ולא עשה שפמו ואת בגדיו לא כבס למן היום לכת המלך עד היום אשר בא בשלום:<p dir="rtl">
<span dir="rtl" class="inlineHeader" id="b09_Samuel_2, פרק יט, כו">כו</span>
ויהי כי בא ירושלם לקראת המלך ויאמר לו המלך למה לא הלכת עמי מפיבשת:<p dir="rtl">
<span dir="rtl" class="inlineHeader" id="b09_Samuel_2, פרק יט, כז">כז</span>
ויאמר אדני המלך עבדי רמני כי אמר עבדך אחבשה לי החמור וארכב עליה ואלך את המלך כי פסח עבדך:<p dir="rtl">
<span dir="rtl" class="inlineHeader" id="b09_Samuel_2, פרק יט, כח">כח</span>
וירגל בעבדך אל אדני המלך ואדני המלך כמלאך האלהים ועשה הטוב בעיניך:<p dir="rtl">
<span dir="rtl" class="inlineHeader" id="b09_Samuel_2, פרק יט, כט">כט</span>
כי לא היה כל בית אבי כי אם אנשי מות לאדני המלך ותשת את עבדך באכלי שלחנך ומה יש לי עוד צדקה ולזעק עוד אל המלך: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק יט, ל">ל</span>
ויאמר לו המלך למה תדבר עוד דבריך אמרתי אתה וציבא תחלקו את השדה:<p dir="rtl">
<span dir="rtl" class="inlineHeader" id="b09_Samuel_2, פרק יט, לא">לא</span>
ויאמר מפיבשת אל המלך גם את הכל יקח אחרי אשר בא אדני המלך בשלום אל ביתו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, לב">לב</span>
וברזלי הגלעדי ירד מרגלים ויעבר את המלך הירדן לשלחו את בירדן<p dir="rtl">
<span dir="rtl" class="inlineHeader" id="b09_Samuel_2, פרק יט, לג">לג</span>
וברזלי זקן מאד בן שמנים שנה והוא כלכל את המלך בשיבתו במחנים כי איש גדול הוא מאד:<p dir="rtl">
<span dir="rtl" class="inlineHeader" id="b09_Samuel_2, פרק יט, לד">לד</span>
ויאמר המלך אל ברזלי אתה עבר אתי וכלכלתי אתך עמדי בירושלם:<p dir="rtl">
<span dir="rtl" class="inlineHeader" id="b09_Samuel_2, פרק יט, לה">לה</span>
ויאמר ברזלי אל המלך כמה ימי שני חיי כי אעלה את המלך ירושלם:<p dir="rtl">
<span dir="rtl" class="inlineHeader" id="b09_Samuel_2, פרק יט, לו">לו</span>
בן שמנים שנה אנכי היום האדע בין טוב לרע אם יטעם עבדך את אשר אכל ואת אשר אשתה אם אשמע עוד בקול שרים ושרות ולמה יהיה עבדך עוד למשא אל אדני המלך:<p dir="rtl">
<span dir="rtl" class="inlineHeader" id="b09_Samuel_2, פרק יט, לז">לז</span>
כמעט יעבר עבדך את הירדן את המלך ולמה יגמלני המלך הגמולה הזאת:<p dir="rtl">
<span dir="rtl" class="inlineHeader" id="b09_Samuel_2, פרק יט, לח">לח</span>
ישב נא עבדך ואמת בעירי עם קבר אבי ואמי והנה עבדך כמהם יעבר עם אדני המלך ועשה לו את אשר טוב בעיניך:<p dir="rtl">
<span dir="rtl" class="inlineHeader" id="b09_Samuel_2, פרק יט, לט">לט</span>
ויאמר המלך אתי יעבר כמהם ואני אעשה לו את הטוב בעיניך וכל אשר תבחר עלי אעשה לך:<p dir="rtl">
<span dir="rtl" class="inlineHeader" id="b09_Samuel_2, פרק יט, מ">מ</span>
ויעבר כל העם את הירדן והמלך עבר וישק המלך לברזלי ויברכהו וישב למקמו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, מא">מא</span>
ויעבר המלך הגלגלה וכמהן עבר עמו וכל עם יהודה ויעברו את המלך וגם חצי עם ישראל:<p dir="rtl">
<span dir="rtl" class="inlineHeader" id="b09_Samuel_2, פרק יט, מב">מב</span>
והנה כל איש ישראל באים אל המלך ויאמרו אל המלך מדוע גנבוך אחינו איש יהודה ויעברו את המלך ואת ביתו את הירדן וכל אנשי דוד עמו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, מג">מג</span>
ויען כל איש יהודה על איש ישראל כי קרוב המלך אלי ולמה זה חרה לך על הדבר הזה האכול אכלנו מן המלך אם נשאת נשא לנו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק יט, מד">מד</span>
ויען איש ישראל את איש יהודה ויאמר עשר ידות לי במלך וגם בדוד אני ממך ומדוע הקלתני ולא היה דברי ראשון לי להשיב את מלכי ויקש דבר איש יהודה מדבר איש ישראל: <B>(ס)</B><p dir="rtl">
<h3 dir="rtl" id="b09_Samuel_2, פרק כ">פרק כ</h3><p dir="rtl">
<span dir="rtl" class="inlineHeader" id="b09_Samuel_2, פרק כ, א">א</span>
ושם נקרא איש בליעל ושמו שבע בן בכרי איש ימיני ויתקע בשפר ויאמר אין לנו חלק בדוד ולא נחלה לנו בבן ישי איש לאהליו ישראל:<p dir="rtl">
<span dir="rtl" class="inlineHeader" id="b09_Samuel_2, פרק כ, ב">ב</span>
ויעל כל איש ישראל מאחרי דוד אחרי שבע בן בכרי ואיש יהודה דבקו במלכם מן הירדן ועד ירושלם:<p dir="rtl">
<span dir="rtl" class="inlineHeader" id="b09_Samuel_2, פרק כ, ג">ג</span>
ויבא דוד אל ביתו ירושלם ויקח המלך את עשר נשים פלגשים אשר הניח לשמר הבית ויתנם בית משמרת ויכלכלם ואליהם לא בא ותהיינה צררות עד יום מתן אלמנות חיות: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כ, ד">ד</span>
ויאמר המלך אל עמשא הזעק לי את איש יהודה שלשת ימים ואתה פה עמד:<p dir="rtl">
<span dir="rtl" class="inlineHeader" id="b09_Samuel_2, פרק כ, ה">ה</span>
וילך עמשא להזעיק את יהודה וייחר מן המועד אשר יעדו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כ, ו">ו</span>
ויאמר דוד אל אבישי עתה ירע לנו שבע בן בכרי מן אבשלום אתה קח את עבדי אדניך ורדף אחריו פן מצא לו ערים בצרות והציל עיננו:<p dir="rtl">
<span dir="rtl" class="inlineHeader" id="b09_Samuel_2, פרק כ, ז">ז</span>
ויצאו אחריו אנשי יואב והכרתי והפלתי וכל הגברים ויצאו מירושלם לרדף אחרי שבע בן בכרי:<p dir="rtl">
<span dir="rtl" class="inlineHeader" id="b09_Samuel_2, פרק כ, ח">ח</span>
הם עם האבן הגדולה אשר בגבעון ועמשא בא לפניהם ויואב חגור מדו לבשו ועלו חגור חרב מצמדת על מתניו בתערה והוא יצא ותפל: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כ, ט">ט</span>
ויאמר יואב לעמשא השלום אתה אחי ותחז יד ימין יואב בזקן עמשא לנשק לו:<p dir="rtl">
<span dir="rtl" class="inlineHeader" id="b09_Samuel_2, פרק כ, י">י</span>
 ועמשא לא נשמר בחרב אשר ביד יואב ויכהו בה אל החמש וישפך מעיו ארצה ולא שנה לו וימת <B>(ס)</B> ויואב ואבישי אחיו רדף אחרי שבע בן בכרי:<p dir="rtl">
<span dir="rtl" class="inlineHeader" id="b09_Samuel_2, פרק כ, יא">יא</span>
ואיש עמד עליו מנערי יואב ויאמר מי אשר חפץ ביואב ומי אשר לדוד אחרי יואב:<p dir="rtl">
<span dir="rtl" class="inlineHeader" id="b09_Samuel_2, פרק כ, יב">יב</span>
ועמשא מתגלל בדם בתוך המסלה וירא האיש כי עמד כל העם ויסב את עמשא מן המסלה השדה וישלך עליו בגד כאשר ראה כל הבא עליו ועמד:<p dir="rtl">
<span dir="rtl" class="inlineHeader" id="b09_Samuel_2, פרק כ, יג">יג</span>
כאשר הגה מן המסלה עבר כל איש אחרי יואב לרדף אחרי שבע בן בכרי:<p dir="rtl">
<span dir="rtl" class="inlineHeader" id="b09_Samuel_2, פרק כ, יד">יד</span>
 ויעבר בכל שבטי ישראל אבלה ובית מעכה וכל הברים <B>(ס)</B> ויקלהו ויבאו אף אחריו:<p dir="rtl">
<span dir="rtl" class="inlineHeader" id="b09_Samuel_2, פרק כ, טו">טו</span>
ויבאו ויצרו עליו באבלה בית המעכה וישפכו סללה אל העיר ותעמד בחל וכל העם אשר את יואב משחיתם להפיל החומה:<p dir="rtl">
<span dir="rtl" class="inlineHeader" id="b09_Samuel_2, פרק כ, טז">טז</span>
ותקרא אשה חכמה מן העיר שמעו שמעו אמרו נא אל יואב קרב עד הנה ואדברה אליך:<p dir="rtl">
<span dir="rtl" class="inlineHeader" id="b09_Samuel_2, פרק כ, יז">יז</span>
ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי:<p dir="rtl">
<span dir="rtl" class="inlineHeader" id="b09_Samuel_2, פרק כ, יח">יח</span>
ותאמר לאמר דבר ידברו בראשנה לאמר שאל ישאלו באבל וכן התמו:<p dir="rtl">
<span dir="rtl" class="inlineHeader" id="b09_Samuel_2, פרק כ, יט">יט</span>
אנכי שלמי אמוני ישראל אתה מבקש להמית עיר ואם בישראל למה תבלע נחלת יהוה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כ, כ">כ</span>
ויען יואב ויאמר חלילה חלילה לי אם אבלע ואם אשחית:<p dir="rtl">
<span dir="rtl" class="inlineHeader" id="b09_Samuel_2, פרק כ, כא">כא</span>
לא כן הדבר כי איש מהר אפרים שבע בן בכרי שמו נשא ידו במלך בדוד תנו אתו לבדו ואלכה מעל העיר ותאמר האשה אל יואב הנה ראשו משלך אליך בעד החומה:<p dir="rtl">
<span dir="rtl" class="inlineHeader" id="b09_Samuel_2, פרק כ, כב">כב</span>
ותבוא האשה אל כל העם בחכמתה ויכרתו את ראש שבע בן בכרי וישלכו אל יואב ויתקע בשופר ויפצו מעל העיר איש לאהליו ויואב שב ירושלם אל המלך: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כ, כג">כג</span>
ויואב אל כל הצבא ישראל ובניה בן יהוידע על הכרי ועל הפלתי:<p dir="rtl">
<span dir="rtl" class="inlineHeader" id="b09_Samuel_2, פרק כ, כד">כד</span>
ואדרם על המס ויהושפט בן אחילוד המזכיר:<p dir="rtl">
<span dir="rtl" class="inlineHeader" id="b09_Samuel_2, פרק כ, כה">כה</span>
ושיא ספר וצדוק ואביתר כהנים:<p dir="rtl">
<span dir="rtl" class="inlineHeader" id="b09_Samuel_2, פרק כ, כו">כו</span>
וגם עירא היארי היה כהן לדוד: <B>(ס)</B><p dir="rtl">
<h3 dir="rtl" id="b09_Samuel_2, פרק כא">פרק כא</h3><p dir="rtl">
<span dir="rtl" class="inlineHeader" id="b09_Samuel_2, פרק כא, א">א</span>
 ויהי רעב בימי דוד שלש שנים שנה אחרי שנה ויבקש דוד את פני יהוה <B>(ס)</B> ויאמר יהוה אל שאול ואל בית הדמים על אשר המית את הגבענים:<p dir="rtl">
<span dir="rtl" class="inlineHeader" id="b09_Samuel_2, פרק כא, ב">ב</span>
ויקרא המלך לגבענים ויאמר אליהם והגבענים לא מבני ישראל המה כי אם מיתר האמרי ובני ישראל נשבעו להם ויבקש שאול להכתם בקנאתו לבני ישראל ויהודה:<p dir="rtl">
<span dir="rtl" class="inlineHeader" id="b09_Samuel_2, פרק כא, ג">ג</span>
ויאמר דוד אל הגבענים מה אעשה לכם ובמה אכפר וברכו את נחלת יהוה:<p dir="rtl">
<span dir="rtl" class="inlineHeader" id="b09_Samuel_2, פרק כא, ד">ד</span>
ויאמרו לו הגבענים אין לי כסף וזהב עם שאול ועם ביתו ואין לנו איש להמית בישראל ויאמר מה אתם אמרים אעשה לכם:<p dir="rtl">
<span dir="rtl" class="inlineHeader" id="b09_Samuel_2, פרק כא, ה">ה</span>
ויאמרו אל המלך האיש אשר כלנו ואשר דמה לנו נשמדנו מהתיצב בכל גבל ישראל:<p dir="rtl">
<span dir="rtl" class="inlineHeader" id="b09_Samuel_2, פרק כא, ו">ו</span>
 ינתן לנו שבעה אנשים מבניו והוקענום ליהוה בגבעת שאול בחיר יהוה ויאמר <B>(ס)</B> המלך אני אתן:<p dir="rtl">
<span dir="rtl" class="inlineHeader" id="b09_Samuel_2, פרק כא, ז">ז</span>
ויחמל המלך על מפי בשת בן יהונתן בן שאול על שבעת יהוה אשר בינתם בין דוד ובין יהונתן בן שאול:<p dir="rtl">
<span dir="rtl" class="inlineHeader" id="b09_Samuel_2, פרק כא, ח">ח</span>
ויקח המלך את שני בני רצפה בת איה אשר ילדה לשאול את ארמני ואת מפבשת ואת חמשת בני מיכל בת שאול אשר ילדה לעדריאל בן ברזלי המחלתי:<p dir="rtl">
<span dir="rtl" class="inlineHeader" id="b09_Samuel_2, פרק כא, ט">ט</span>
ויתנם ביד הגבענים ויקיעם בהר לפני יהוה ויפלו שבעתים יחד והם המתו בימי קציר בראשנים תחלת קציר שערים:<p dir="rtl">
<span dir="rtl" class="inlineHeader" id="b09_Samuel_2, פרק כא, י">י</span>
ותקח רצפה בת איה את השק ותטהו לה אל הצור מתחלת קציר עד נתך מים עליהם מן השמים ולא נתנה עוף השמים לנוח עליהם יומם ואת חית השדה לילה:<p dir="rtl">
<span dir="rtl" class="inlineHeader" id="b09_Samuel_2, פרק כא, יא">יא</span>
ויגד לדוד את אשר עשתה רצפה בת איה פלגש שאול:<p dir="rtl">
<span dir="rtl" class="inlineHeader" id="b09_Samuel_2, פרק כא, יב">יב</span>
וילך דוד ויקח את עצמות שאול ואת עצמות יהונתן בנו מאת בעלי יביש גלעד אשר גנבו אתם מרחב בית שן אשר תלום שם הפלשתים ביום הכות פלשתים את שאול בגלבע:<p dir="rtl">
<span dir="rtl" class="inlineHeader" id="b09_Samuel_2, פרק כא, יג">יג</span>
ויעל משם את עצמות שאול ואת עצמות יהונתן בנו ויאספו את עצמות המוקעים:<p dir="rtl">
<span dir="rtl" class="inlineHeader" id="b09_Samuel_2, פרק כא, יד">יד</span>
ויקברו את עצמות שאול ויהונתן בנו בארץ בנימן בצלע בקבר קיש אביו ויעשו כל אשר צוה המלך ויעתר אלהים לארץ אחרי כן: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כא, טו">טו</span>
ותהי עוד מלחמה לפלשתים את ישראל וירד דוד ועבדיו עמו וילחמו את פלשתים ויעף דוד:<p dir="rtl">
<span dir="rtl" class="inlineHeader" id="b09_Samuel_2, פרק כא, טז">טז</span>
וישבו בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את דוד:<p dir="rtl">
<span dir="rtl" class="inlineHeader" id="b09_Samuel_2, פרק כא, יז">יז</span>
ויעזר לו אבישי בן צרויה ויך את הפלשתי וימיתהו אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כא, יח">יח</span>
ויהי אחרי כן ותהי עוד המלחמה בגוב עם פלשתים אז הכה סבכי החשתי את סף אשר בילדי הרפה: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כא, יט">יט</span>
ותהי עוד המלחמה בגוב עם פלשתים ויך אלחנן בן יערי ארגים בית הלחמי את גלית הגתי ועץ חניתו כמנור ארגים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כא, כ">כ</span>
ותהי עוד מלחמה בגת ויהי איש מדין ואצבעת ידיו ואצבעת רגליו שש ושש עשרים וארבע מספר וגם הוא ילד להרפה:<p dir="rtl">
<span dir="rtl" class="inlineHeader" id="b09_Samuel_2, פרק כא, כא">כא</span>
ויחרף את ישראל ויכהו יהונתן בן שמעי אחי דוד:<p dir="rtl">
<span dir="rtl" class="inlineHeader" id="b09_Samuel_2, פרק כא, כב">כב</span>
את ארבעת אלה ילדו להרפה בגת ויפלו ביד דוד וביד עבדיו: <B>(פ)</B><p dir="rtl">
<h3 dir="rtl" id="b09_Samuel_2, פרק כב">פרק כב</h3><p dir="rtl">
<span dir="rtl" class="inlineHeader" id="b09_Samuel_2, פרק כב, א">א</span>
וידבר דוד ליהוה את דברי השירה הזאת ביום הציל יהוה אתו מכף כל איביו ומכף שאול:<p dir="rtl">
<span dir="rtl" class="inlineHeader" id="b09_Samuel_2, פרק כב, ב">ב</span>
ויאמר יהוה סלעי ומצדתי ומפלטי לי:<p dir="rtl">
<span dir="rtl" class="inlineHeader" id="b09_Samuel_2, פרק כב, ג">ג</span>
אלהי צורי אחסה בו מגני וקרן ישעי משגבי ומנוסי משעי מחמס תשעני:<p dir="rtl">
<span dir="rtl" class="inlineHeader" id="b09_Samuel_2, פרק כב, ד">ד</span>
מהלל אקרא יהוה ומאיבי אושע:<p dir="rtl">
<span dir="rtl" class="inlineHeader" id="b09_Samuel_2, פרק כב, ה">ה</span>
כי אפפני משברי מות נחלי בליעל יבעתני:<p dir="rtl">
<span dir="rtl" class="inlineHeader" id="b09_Samuel_2, פרק כב, ו">ו</span>
חבלי שאול סבני קדמני מקשי מות:<p dir="rtl">
<span dir="rtl" class="inlineHeader" id="b09_Samuel_2, פרק כב, ז">ז</span>
בצר לי אקרא יהוה ואל אלהי אקרא וישמע מהיכלו קולי ושועתי באזניו:<p dir="rtl">
<span dir="rtl" class="inlineHeader" id="b09_Samuel_2, פרק כב, ח">ח</span>
ותגעש ותרעש הארץ מוסדות השמים ירגזו ויתגעשו כי חרה לו:<p dir="rtl">
<span dir="rtl" class="inlineHeader" id="b09_Samuel_2, פרק כב, ט">ט</span>
עלה עשן באפו ואש מפיו תאכל גחלים בערו ממנו:<p dir="rtl">
<span dir="rtl" class="inlineHeader" id="b09_Samuel_2, פרק כב, י">י</span>
ויט שמים וירד וערפל תחת רגליו:<p dir="rtl">
<span dir="rtl" class="inlineHeader" id="b09_Samuel_2, פרק כב, יא">יא</span>
וירכב על כרוב ויעף וירא על כנפי רוח:<p dir="rtl">
<span dir="rtl" class="inlineHeader" id="b09_Samuel_2, פרק כב, יב">יב</span>
וישת חשך סביבתיו סכות חשרת מים עבי שחקים:<p dir="rtl">
<span dir="rtl" class="inlineHeader" id="b09_Samuel_2, פרק כב, יג">יג</span>
מנגה נגדו בערו גחלי אש:<p dir="rtl">
<span dir="rtl" class="inlineHeader" id="b09_Samuel_2, פרק כב, יד">יד</span>
ירעם מן שמים יהוה ועליון יתן קולו:<p dir="rtl">
<span dir="rtl" class="inlineHeader" id="b09_Samuel_2, פרק כב, טו">טו</span>
וישלח חצים ויפיצם ברק ויהמם<p dir="rtl">
<span dir="rtl" class="inlineHeader" id="b09_Samuel_2, פרק כב, טז">טז</span>
ויראו אפקי ים יגלו מסדות תבל בגערת יהוה מנשמת רוח אפו:<p dir="rtl">
<span dir="rtl" class="inlineHeader" id="b09_Samuel_2, פרק כב, יז">יז</span>
ישלח ממרום יקחני ימשני ממים רבים:<p dir="rtl">
<span dir="rtl" class="inlineHeader" id="b09_Samuel_2, פרק כב, יח">יח</span>
יצילני מאיבי עז משנאי כי אמצו ממני:<p dir="rtl">
<span dir="rtl" class="inlineHeader" id="b09_Samuel_2, פרק כב, יט">יט</span>
יקדמני ביום אידי ויהי יהוה משען לי:<p dir="rtl">
<span dir="rtl" class="inlineHeader" id="b09_Samuel_2, פרק כב, כ">כ</span>
ויצא למרחב אתי יחלצני כי חפץ בי:<p dir="rtl">
<span dir="rtl" class="inlineHeader" id="b09_Samuel_2, פרק כב, כא">כא</span>
יגמלני יהוה כצדקתי כבר ידי ישיב לי:<p dir="rtl">
<span dir="rtl" class="inlineHeader" id="b09_Samuel_2, פרק כב, כב">כב</span>
כי שמרתי דרכי יהוה ולא רשעתי מאלהי:<p dir="rtl">
<span dir="rtl" class="inlineHeader" id="b09_Samuel_2, פרק כב, כג">כג</span>
כי כל משפטו לנגדי וחקתיו לא אסור ממנה:<p dir="rtl">
<span dir="rtl" class="inlineHeader" id="b09_Samuel_2, פרק כב, כד">כד</span>
ואהיה תמים לו ואשתמרה מעוני:<p dir="rtl">
<span dir="rtl" class="inlineHeader" id="b09_Samuel_2, פרק כב, כה">כה</span>
וישב יהוה לי כצדקתי כברי לנגד עיניו:<p dir="rtl">
<span dir="rtl" class="inlineHeader" id="b09_Samuel_2, פרק כב, כו">כו</span>
עם חסיד תתחסד עם גבור תמים תתמם:<p dir="rtl">
<span dir="rtl" class="inlineHeader" id="b09_Samuel_2, פרק כב, כז">כז</span>
עם נבר תתבר ועם עקש תתפל:<p dir="rtl">
<span dir="rtl" class="inlineHeader" id="b09_Samuel_2, פרק כב, כח">כח</span>
ואת עם עני תושיע ועיניך על רמים תשפיל:<p dir="rtl">
<span dir="rtl" class="inlineHeader" id="b09_Samuel_2, פרק כב, כט">כט</span>
כי אתה נירי יהוה ויהוה יגיה חשכי:<p dir="rtl">
<span dir="rtl" class="inlineHeader" id="b09_Samuel_2, פרק כב, ל">ל</span>
כי בכה ארוץ גדוד באלהי אדלג שור:<p dir="rtl">
<span dir="rtl" class="inlineHeader" id="b09_Samuel_2, פרק כב, לא">לא</span>
האל תמים דרכו אמרת יהוה צרופה מגן הוא לכל החסים בו:<p dir="rtl">
<span dir="rtl" class="inlineHeader" id="b09_Samuel_2, פרק כב, לב">לב</span>
כי מי אל מבלעדי יהוה ומי צור מבלעדי אלהינו:<p dir="rtl">
<span dir="rtl" class="inlineHeader" id="b09_Samuel_2, פרק כב, לג">לג</span>
האל מעוזי חיל ויתר תמים דרכו<p dir="rtl">
<span dir="rtl" class="inlineHeader" id="b09_Samuel_2, פרק כב, לד">לד</span>
משוה רגליו כאילות ועל במותי יעמדני:<p dir="rtl">
<span dir="rtl" class="inlineHeader" id="b09_Samuel_2, פרק כב, לה">לה</span>
מלמד ידי למלחמה ונחת קשת נחושה זרעתי:<p dir="rtl">
<span dir="rtl" class="inlineHeader" id="b09_Samuel_2, פרק כב, לו">לו</span>
ותתן לי מגן ישעך וענתך תרבני:<p dir="rtl">
<span dir="rtl" class="inlineHeader" id="b09_Samuel_2, פרק כב, לז">לז</span>
תרחיב צעדי תחתני ולא מעדו קרסלי:<p dir="rtl">
<span dir="rtl" class="inlineHeader" id="b09_Samuel_2, פרק כב, לח">לח</span>
ארדפה איבי ואשמידם ולא אשוב עד כלותם:<p dir="rtl">
<span dir="rtl" class="inlineHeader" id="b09_Samuel_2, פרק כב, לט">לט</span>
ואכלם ואמחצם ולא יקומון ויפלו תחת רגלי:<p dir="rtl">
<span dir="rtl" class="inlineHeader" id="b09_Samuel_2, פרק כב, מ">מ</span>
ותזרני חיל למלחמה תכריע קמי תחתני:<p dir="rtl">
<span dir="rtl" class="inlineHeader" id="b09_Samuel_2, פרק כב, מא">מא</span>
ואיבי תתה לי ערף משנאי ואצמיתם:<p dir="rtl">
<span dir="rtl" class="inlineHeader" id="b09_Samuel_2, פרק כב, מב">מב</span>
ישעו ואין משיע אל יהוה ולא ענם:<p dir="rtl">
<span dir="rtl" class="inlineHeader" id="b09_Samuel_2, פרק כב, מג">מג</span>
ואשחקם כעפר ארץ כטיט חוצות אדקם ארקעם:<p dir="rtl">
<span dir="rtl" class="inlineHeader" id="b09_Samuel_2, פרק כב, מד">מד</span>
ותפלטני מריבי עמי תשמרני לראש גוים עם לא ידעתי יעבדני:<p dir="rtl">
<span dir="rtl" class="inlineHeader" id="b09_Samuel_2, פרק כב, מה">מה</span>
בני נכר יתכחשו לי לשמוע אזן ישמעו לי:<p dir="rtl">
<span dir="rtl" class="inlineHeader" id="b09_Samuel_2, פרק כב, מו">מו</span>
בני נכר יבלו ויחגרו ממסגרותם:<p dir="rtl">
<span dir="rtl" class="inlineHeader" id="b09_Samuel_2, פרק כב, מז">מז</span>
חי יהוה וברוך צורי וירם אלהי צור ישעי:<p dir="rtl">
<span dir="rtl" class="inlineHeader" id="b09_Samuel_2, פרק כב, מח">מח</span>
האל הנתן נקמת לי ומוריד עמים תחתני:<p dir="rtl">
<span dir="rtl" class="inlineHeader" id="b09_Samuel_2, פרק כב, מט">מט</span>
ומוציאי מאיבי ומקמי תרוממני מאיש חמסים תצילני:<p dir="rtl">
<span dir="rtl" class="inlineHeader" id="b09_Samuel_2, פרק כב, נ">נ</span>
על כן אודך יהוה בגוים ולשמך אזמר:<p dir="rtl">
<span dir="rtl" class="inlineHeader" id="b09_Samuel_2, פרק כב, נא">נא</span>
מגדיל ישועות מלכו ועשה חסד למשיחו לדוד ולזרעו עד עולם: <B>(פ)</B><p dir="rtl">
<h3 dir="rtl" id="b09_Samuel_2, פרק כג">פרק כג</h3><p dir="rtl">
<span dir="rtl" class="inlineHeader" id="b09_Samuel_2, פרק כג, א">א</span>
ואלה דברי דוד האחרנים נאם דוד בן ישי ונאם הגבר הקם על משיח אלהי יעקב ונעים זמרות ישראל:<p dir="rtl">
<span dir="rtl" class="inlineHeader" id="b09_Samuel_2, פרק כג, ב">ב</span>
רוח יהוה דבר בי ומלתו על לשוני:<p dir="rtl">
<span dir="rtl" class="inlineHeader" id="b09_Samuel_2, פרק כג, ג">ג</span>
אמר אלהי ישראל לי דבר צור ישראל מושל באדם צדיק מושל יראת אלהים:<p dir="rtl">
<span dir="rtl" class="inlineHeader" id="b09_Samuel_2, פרק כג, ד">ד</span>
וכאור בקר יזרח שמש בקר לא עבות מנגה ממטר דשא מארץ:<p dir="rtl">
<span dir="rtl" class="inlineHeader" id="b09_Samuel_2, פרק כג, ה">ה</span>
כי לא כן ביתי עם אל כי ברית עולם שם לי ערוכה בכל ושמרה כי כל ישעי וכל חפץ כי לא יצמיח:<p dir="rtl">
<span dir="rtl" class="inlineHeader" id="b09_Samuel_2, פרק כג, ו">ו</span>
ובליעל כקוץ מנד כלהם כי לא ביד יקחו:<p dir="rtl">
<span dir="rtl" class="inlineHeader" id="b09_Samuel_2, פרק כג, ז">ז</span>
ואיש יגע בהם ימלא ברזל ועץ חנית ובאש שרוף ישרפו בשבת: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כג, ח">ח</span>
אלה שמות הגברים אשר לדוד ישב בשבת תחכמני ראש השלשי הוא עדינו העצנו על שמנה מאות חלל בפעם אחד <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, ט">ט</span>
ואחרו אלעזר בן דדי בן אחחי בשלשה גברים עם דוד בחרפם בפלשתים נאספו שם למלחמה ויעלו איש ישראל:<p dir="rtl">
<span dir="rtl" class="inlineHeader" id="b09_Samuel_2, פרק כג, י">י</span>
הוא קם ויך בפלשתים עד כי יגעה ידו ותדבק ידו אל החרב ויעש יהוה תשועה גדולה ביום ההוא והעם ישבו אחריו אך לפשט: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, יא">יא</span>
ואחריו שמא בן אגא הררי ויאספו פלשתים לחיה ותהי שם חלקת השדה מלאה עדשים והעם נס מפני פלשתים:<p dir="rtl">
<span dir="rtl" class="inlineHeader" id="b09_Samuel_2, פרק כג, יב">יב</span>
ויתיצב בתוך החלקה ויצילה ויך את פלשתים ויעש יהוה תשועה גדולה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, יג">יג</span>
וירדו שלשים מהשלשים ראש ויבאו אל קציר אל דוד אל מערת עדלם וחית פלשתים חנה בעמק רפאים:<p dir="rtl">
<span dir="rtl" class="inlineHeader" id="b09_Samuel_2, פרק כג, יד">יד</span>
ודוד אז במצודה ומצב פלשתים אז בית לחם:<p dir="rtl">
<span dir="rtl" class="inlineHeader" id="b09_Samuel_2, פרק כג, טו">טו</span>
ויתאוה דוד ויאמר מי ישקני מים מבאר בית לחם אשר בשער:<p dir="rtl">
<span dir="rtl" class="inlineHeader" id="b09_Samuel_2, פרק כג, טז">טז</span>
ויבקעו שלשת הגברים במחנה פלשתים וישאבו מים מבאר בית לחם אשר בשער וישאו ויבאו אל דוד ולא אבה לשתותם ויסך אתם ליהוה:<p dir="rtl">
<span dir="rtl" class="inlineHeader" id="b09_Samuel_2, פרק כג, יז">יז</span>
ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, יח">יח</span>
ואבישי אחי יואב בן צרויה הוא ראש השלשי והוא עורר את חניתו על שלש מאות חלל ולו שם בשלשה:<p dir="rtl">
<span dir="rtl" class="inlineHeader" id="b09_Samuel_2, פרק כג, יט">יט</span>
מן השלשה הכי נכבד ויהי להם לשר ועד השלשה לא בא: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כ">כ</span>
ובניהו בן יהוידע בן איש חי רב פעלים מקבצאל הוא הכה את שני אראל מואב והוא ירד והכה את האריה בתוך הבאר ביום השלג:<p dir="rtl">
<span dir="rtl" class="inlineHeader" id="b09_Samuel_2, פרק כג, כא">כא</span>
והוא הכה את איש מצרי אשר מראה וביד המצרי חנית וירד אליו בשבט ויגזל את החנית מיד המצרי ויהרגהו בחניתו:<p dir="rtl">
<span dir="rtl" class="inlineHeader" id="b09_Samuel_2, פרק כג, כב">כב</span>
אלה עשה בניהו בן יהוידע ולו שם בשלשה הגברים:<p dir="rtl">
<span dir="rtl" class="inlineHeader" id="b09_Samuel_2, פרק כג, כג">כג</span>
מן השלשים נכבד ואל השלשה לא בא וישמהו דוד אל משמעתו: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כד">כד</span>
עשה אל אחי יואב בשלשים אלחנן בן דדו בית לחם:<p dir="rtl">
<span dir="rtl" class="inlineHeader" id="b09_Samuel_2, פרק כג, כה">כה</span>
שמה החרדי אליקא החרדי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כו">כו</span>
חלץ הפלטי עירא בן עקש התקועי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כז">כז</span>
אביעזר הענתתי מבני החשתי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כח">כח</span>
צלמון האחחי מהרי הנטפתי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, כט">כט</span>
 חלב בן בענה הנטפתי <B>(ס)</B> אתי בן ריבי מגבעת בני בנימן: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, ל">ל</span>
בניהו פרעתני הדי מנחלי געש: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לא">לא</span>
אבי עלבון הערבתי עזמות הברחמי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לב">לב</span>
אליחבא השעלבני בני ישן יהונתן: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לג">לג</span>
שמה ההררי אחיאם בן שרר האררי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לד">לד</span>
 אליפלט בן אחסבי בן המעכתי <B>(ס)</B> אליעם בן אחיתפל הגלני: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לה">לה</span>
חצרו הכרמלי פערי הארבי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לו">לו</span>
 יגאל בן נתן מצבה <B>(ס)</B> בני הגדי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לז">לז</span>
 צלק העמני <B>(ס)</B> נחרי הבארתי נשאי כלי יואב בן צריה: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לח">לח</span>
עירא היתרי גרב היתרי: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כג, לט">לט</span>
אוריה החתי כל שלשים ושבעה:<p dir="rtl">
<h3 dir="rtl" id="b09_Samuel_2, פרק כד">פרק כד</h3><p dir="rtl">
<span dir="rtl" class="inlineHeader" id="b09_Samuel_2, פרק כד, א">א</span>
ויסף אף יהוה לחרות בישראל ויסת את דוד בהם לאמר לך מנה את ישראל ואת יהודה:<p dir="rtl">
<span dir="rtl" class="inlineHeader" id="b09_Samuel_2, פרק כד, ב">ב</span>
ויאמר המלך אל יואב שר החיל אשר אתו שוט נא בכל שבטי ישראל מדן ועד באר שבע ופקדו את העם וידעתי את מספר העם: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כד, ג">ג</span>
ויאמר יואב אל המלך ויוסף יהוה אלהיך אל העם כהם וכהם מאה פעמים ועיני אדני המלך ראות ואדני המלך למה חפץ בדבר הזה:<p dir="rtl">
<span dir="rtl" class="inlineHeader" id="b09_Samuel_2, פרק כד, ד">ד</span>
ויחזק דבר המלך אל יואב ועל שרי החיל ויצא יואב ושרי החיל לפני המלך לפקד את העם את ישראל:<p dir="rtl">
<span dir="rtl" class="inlineHeader" id="b09_Samuel_2, פרק כד, ה">ה</span>
ויעברו את הירדן ויחנו בערוער ימין העיר אשר בתוך הנחל הגד ואל יעזר:<p dir="rtl">
<span dir="rtl" class="inlineHeader" id="b09_Samuel_2, פרק כד, ו">ו</span>
ויבאו הגלעדה ואל ארץ תחתים חדשי ויבאו דנה יען וסביב אל צידון:<p dir="rtl">
<span dir="rtl" class="inlineHeader" id="b09_Samuel_2, פרק כד, ז">ז</span>
ויבאו מבצר צר וכל ערי החוי והכנעני ויצאו אל נגב יהודה באר שבע:<p dir="rtl">
<span dir="rtl" class="inlineHeader" id="b09_Samuel_2, פרק כד, ח">ח</span>
וישטו בכל הארץ ויבאו מקצה תשעה חדשים ועשרים יום ירושלם:<p dir="rtl">
<span dir="rtl" class="inlineHeader" id="b09_Samuel_2, פרק כד, ט">ט</span>
ויתן יואב את מספר מפקד העם אל המלך ותהי ישראל שמנה מאות אלף איש חיל שלף חרב ואיש יהודה חמש מאות אלף איש:<p dir="rtl">
<span dir="rtl" class="inlineHeader" id="b09_Samuel_2, פרק כד, י">י</span>
 ויך לב דוד אתו אחרי כן ספר את העם <B>(ס)</B> ויאמר דוד אל יהוה חטאתי מאד אשר עשיתי ועתה יהוה העבר נא את עון עבדך כי נסכלתי מאד:<p dir="rtl">
<span dir="rtl" class="inlineHeader" id="b09_Samuel_2, פרק כד, יא">יא</span>
 ויקם דוד בבקר <B>(פ)</B> ודבר יהוה היה אל גד הנביא חזה דוד לאמר:<p dir="rtl">
<span dir="rtl" class="inlineHeader" id="b09_Samuel_2, פרק כד, יב">יב</span>
הלוך ודברת אל דוד כה אמר יהוה שלש אנכי נוטל עליך בחר לך אחת מהם ואעשה לך:<p dir="rtl">
<span dir="rtl" class="inlineHeader" id="b09_Samuel_2, פרק כד, יג">יג</span>
ויבא גד אל דוד ויגד לו ויאמר לו התבוא לך שבע שנים רעב בארצך אם שלשה חדשים נסך לפני צריך והוא רדפך ואם היות שלשת ימים דבר בארצך עתה דע וראה מה אשיב שלחי דבר: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כד, יד">יד</span>
ויאמר דוד אל גד צר לי מאד נפלה נא ביד יהוה כי רבים רחמו וביד אדם אל אפלה:<p dir="rtl">
<span dir="rtl" class="inlineHeader" id="b09_Samuel_2, פרק כד, טו">טו</span>
ויתן יהוה דבר בישראל מהבקר ועד עת מועד וימת מן העם מדן ועד באר שבע שבעים אלף איש:<p dir="rtl">
<span dir="rtl" class="inlineHeader" id="b09_Samuel_2, פרק כד, טז">טז</span>
וישלח ידו המלאך ירושלם לשחתה וינחם יהוה אל הרעה ויאמר למלאך המשחית בעם רב עתה הרף ידך ומלאך יהוה היה עם גרן האורנה היבסי: <B>(ס)</B><p dir="rtl">
<span dir="rtl" class="inlineHeader" id="b09_Samuel_2, פרק כד, יז">יז</span>
ויאמר דוד אל יהוה בראתו את המלאך המכה בעם ויאמר הנה אנכי חטאתי ואנכי העויתי ואלה הצאן מה עשו תהי נא ידך בי ובבית אבי: <B>(פ)</B><p dir="rtl">
<span dir="rtl" class="inlineHeader" id="b09_Samuel_2, פרק כד, יח">יח</span>
ויבא גד אל דוד ביום ההוא ויאמר לו עלה הקם ליהוה מזבח בגרן ארניה היבסי:<p dir="rtl">
<span dir="rtl" class="inlineHeader" id="b09_Samuel_2, פרק כד, יט">יט</span>
ויעל דוד כדבר גד כאשר צוה יהוה:<p dir="rtl">
<span dir="rtl" class="inlineHeader" id="b09_Samuel_2, פרק כד, כ">כ</span>
וישקף ארונה וירא את המלך ואת עבדיו עברים עליו ויצא ארונה וישתחו למלך אפיו ארצה:<p dir="rtl">
<span dir="rtl" class="inlineHeader" id="b09_Samuel_2, פרק כד, כא">כא</span>
ויאמר ארונה מדוע בא אדני המלך אל עבדו ויאמר דוד לקנות מעמך את הגרן לבנות מזבח ליהוה ותעצר המגפה מעל העם:<p dir="rtl">
<span dir="rtl" class="inlineHeader" id="b09_Samuel_2, פרק כד, כב">כב</span>
ויאמר ארונה אל דוד יקח ויעל אדני המלך הטוב בעינו ראה הבקר לעלה והמרגים וכלי הבקר לעצים:<p dir="rtl">
<span dir="rtl" class="inlineHeader" id="b09_Samuel_2, פרק כד, כג">כג</span>
 הכל נתן ארונה המלך למלך <B>(ס)</B> ויאמר ארונה אל המלך יהוה אלהיך ירצך:<p dir="rtl">
<span dir="rtl" class="inlineHeader" id="b09_Samuel_2, פרק כד, כד">כד</span>
ויאמר המלך אל ארונה לא כי קנו אקנה מאותך במחיר ולא אעלה ליהוה אלהי עלות חנם ויקן דוד את הגרן ואת הבקר בכסף שקלים חמשים:<p dir="rtl">
<span dir="rtl" class="inlineHeader" id="b09_Samuel_2, פרק כד, כה">כה</span>
ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל: <B>(חזק)</B><p dir="rtl">
