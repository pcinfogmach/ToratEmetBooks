
<h2 dir="rtl" id="400_piskei_moshe_hagaala_lepesach, הסכמות">הסכמות </h2><p dir="rtl">
הספר עטור בהסכמותיהם של הרבנים:<p dir="rtl">
<blockquote style='margin-right:24;'><p dir="rtl">
* הראשל"צ - מרן רבינו עובדיה יוסף שליט"א<p dir="rtl">
* הרב הראשי לחולון - הרב אברהם יוסף שליט"א<p dir="rtl">
* ראש ישיבת עטרת חכמים - הרב חיים רבי שליט"א<p dir="rtl">
* ראש ישיבת "חזון עובדיה" ומח"ס ילקוט יוסף - הרב יצחק יוסף שליט"א<p dir="rtl">
</blockquote><p dir="rtl">
מסיבות טכניות ההסכמות לא הובאו כאן ומופיעות בספר המודפס<p dir="rtl">
<h2 dir="rtl" id="400_piskei_moshe_hagaala_lepesach, הקדמה">הקדמה </h2><p dir="rtl">
<b>אברך</b> את ה' אשר יעצני וברוב רחמיו וחסדיו זיכני לעסוק בדברי תורה ובהלכה, ולהתעסק בתורתנו הקדושה אשר היא חיינו ואורך ימינו, וזיכני ללון בעומקה של הלכה, לדון ולהורות, לשעה ולדורות, ובפרט בבעיות העומדות על הפרק והמתעוררות חדשים לבקרים, ולאסוקי שמעתתא אליבא דהלכתא, מה אשיב לה' כל תגמולוהי עלי, בכמה חיבורים שחיברתי עד כה, אשר נתקבלו ברצון אצל גאוני ישראל, מורי הוראות ותלמידי חכמים רבים, במה אקדם ה' אכף לאלהי מרום, על כל חסדיו וטובותיו אשר עשה עימדי, כן יוסיף ה' חסדו ואמתו עמנו, אל יעזבנו ואל יטשנו, ולא נבוש בעולם הזה ולא נכלם לעולם הבא.    <p dir="rtl">
<b>ספר</b> זה כקודמיו חובר בעמל ויגע רב אחר העיון בדברי הפוסקים רבים עד כמה שידי יד כהה מגעת, ובחלק גדול מהפסקים שכתבנו כאן התעכבנו ימים רבים עד שהעלנו בס"ד את מסקנת הדין הלכה למעשה, וידוע לרבנן ולתלמידהון שאין מלאכה זו קלה ופשוטה כלל, והדבר דורש עמל ויגיע גדולה מאוד מאוד, בפרט שהרגילים להתעסק בעניני הלכה יודעים שרבים הם כללי ההוראה, והלכך רבים מהפוסקים נחלקו זה עם זה, הללו אוסרים והללו מתירים, ודבר זה מאוד מאוד מקשה על הכרעת ההלכה, וכבר כתב בשו"ת מהרשד"ם <span class="booklinks" onclick="sendBookLink(this)" onmouseover="setBookLinkTitle(this)">(חלק אבן העזר סימן מה)</span> בנידונו כי ידוע לכל כי לרוב עונינו כמעט אין הלכה שאין בה מחלוקת הן רב הן מעט וצריך האדם לראות אי זו דרך ישכון אור לעשות מעשה שאם ירצה לתפוס לעולם לילך בדרך החומרא אפשר יתקיים עליו הכתוב והכסיל בחושך הולך ח"ו, וכן בהיפך, מכ"ש שצריך להתרחק מאותם שמקלו יגיד לו, לכן נשאל להרשב"א ז"ל מה יעשה האדם ואיך יתנהג כשיש מחלוקת בין הפוסקים ז"ל והשיב בתשובה וז"ל: תחלת כל דבר אומר שאין אומרים כדאי הוא פוסק לסמוך עליו בזמן שיש גדול ממנו דהלכה פסוקה היא דהולכין אחר הגדול בחכמה ובמנין ואפילו בשעת הדחק אין סומכין על הקטן בחכמה ובמנין אא"כ שעת הדחק שיש בו הפסד מרובה כו', עד שורת הדין אם שני הפוסקים כאילו זה אוסר וזה מתיר אם נודע האחד גדול בחכמה ובמנין ויצא שמו כן הולכין אחריו בין להחמיר בין להקל כו' עד ובמקום שיש שנים שוים שהולכים אחר המחמיר בשל תורה דוקא כשהיה אחד כנגד אחד משום דהוי כספק דאורייתא אבל אם ב' כנגד האחד הולכים אחר הרוב. ע"כ. <p dir="rtl">
<b>ואף</b> בדינים אשר כללי ההוראה בהם בוררים, נחלקים רבים מהפוסקים, והוא מחמת שכל אחד ואחד מבין את הסוגיא בצורה אחרת, ופעמים רבות מחמת כן יש לזה השלכות הלכתיות, וצא ולמד ממ"ש הנשר הגדול רבינו הרמב"ם בהקדמתו ליד החזקה וז"ל: ובזמן הזה תקפו הצרות יתירות ודחקה השעה את הכל ואבדה חכמת חכמינו ובינת נבונינו נסתרה. לפיכך אותם הפירושים וההלכות והתשובות שחברו הגאונים וראו שהם דברים מבוארים נתקשו בימינו ואין מבין עניניהם כראוי אלא מעט במספר. ואין צריך לומר הגמרא עצמה הבבלית והירושלמית וספרא וספרי והתוספתא שהם צריכין דעת רחבה ונפש חכמה וזמן ארוך ואחר כך יודע מהם הדרך הנכוחה בדברים האסורים והמותרים ושאר דיני התורה היאך הוא. ומפני זה נערתי חצני אני משה בן מיימון הספרדי ונשענתי על הצור ברוך הוא ובינותי בכל אלו הספרים וראיתי לחבר דברים המתבררים מכל אלו החיבורים בענין האסור והמותר הטמא והטהור עם שאר דיני התורה. כולם בלשון ברורה ודרך קצרה עד שתהא תורה שבעל פה כולה סדורה בפי הכל בלא קושיא ולא פירוק. לא זה אומר בכה וזה בכה. אלא דברים ברורים קרובים נכונים על פי המשפט אשר יתבאר מכל אלו החיבורים והפירושים הנמצאים מימות רבינו הקדוש ועד עכשיו. עד שיהיו כל הדינין גלויין לקטן ולגדול בדין כל מצוה ומצוה ובדין כל הדברים שתיקנו חכמים ונביאים. כללו של דבר כדי שלא יהא אדם צריך לחיבור אחר בעולם בדין מדיני ישראל אלא יהא חיבור זה מקבץ לתורה שבעל פה כולה עם התקנות והמנהגות והגזירות שנעשו מימות משה רבינו ועד חבור הגמרא וכמו שפירשו לנו הגאונים בכל חיבוריהם שחיברו אחר הגמרא. לפיכך קראתי שם חיבור זה משנה תורה. לפי שאדם קורא בתורה שבכתב תחלה ואחר כך קורא בזה, עכ"ל. ועל אף דברי רבינו הרמב"ם הנשר הגדול הנ"ל נתחברו אחריך אלפים של ספרים ואלפי ספרי פירושים על הרמב"ם ונחלקו בכוונתו, זה אומר בכה וזה אומר בכה. <p dir="rtl">
<b>וגם</b> מרן הבית יוסף שנזהר בדבר זה וכתב בהקדמתו לבית יוסף: "וראיתי שאם באנו לומר שנכריע דין בין הפוסקים בטענות וראיות תלמודות הנה התוס' וחדושי הרמב"ן ורשב"א והר"ן מלאים טענות וראיות לכל אחד מהדעות ומי זה אשר יערב לבו לגשת להוסיף טענות וראיות ואיזהו אשר ימלאהו לבו להכניס ראשו בין ההרים להכריע ביניהם ע"פ טענות וראיות לסתור מה שביררו הם או להכריע במה שלא הכריעו הם ולכן הסכמתי בדעתי כי להיות שלשת עמודי ההוראה אשר בית ישראל נשען עליהם בהוראותיהם הרי"ף והרמב"ם והרא"ש נפסוק כשנים מהם. ע"ש. הנה לא הסכימו עמו רבים מהפוסקים וכלל זה עורר בקורת חריפה אצל גאוני אשכנז והבאתים בס"ד בספר מבא השלחן ח"א <span class="booklinks" onclick="sendBookLink(this)" onmouseover="setBookLinkTitle(this)">(פרק ג)</span>, ע"ש. ונתחברו אחריו הרבה ספרים על הטור כמו הב"ח, הדרכי משה, דרישה, פרישה ועוד ספרים, כל אחד לדרכו פנה כאשר עיני המעיין תחזינה מישרים.      <p dir="rtl">
<b>ואף</b> בפסקיו בשולחנו הטהור ששם קיבץ ואסף את כל הדעות והשיטות בדרך קצרה בלשון צח וכולל יפה ונעים, למען תהיה תורת ה' תמימה שגורה בפי כל איש ישראל, וכמ"ש בהקדמתו לש"ע, והוסיף שם שכאשר ישאלו לת"ח דבר הלכה לא יגמגם בה אלא יאמר לחכמה אחותי את, כשם שברור לו שאחותו אסורה לו, כך יהיה ברור לו כל דין שישאל עליו הלכה למעשה בהיותו שגור בפיו ספר זה הבנוי לתלפיות תל שהכל פונים בו וכו', זאת ועוד, התלמידים הקטנים יהגו בו תמיד וישננו לשונו על פה ותהיה גירסא דינקותא מסודרת בפיהם מקטנותם הלכה למעשה, וגם כי יזקינו לא יסורו ממנו, והמשכילים יזהירו כזוהר הרקיע בהניח להם מעצבם ויגיע כפים ישעשעו נפשם בהגותם בספר זה אשר כולו מחמדים הלכה פסוקה באין אומר ואין דברים, וסיים מרן ז"ל בהקדמתו לשלחן ערוך: "וקראתי שם ספר זה "שלחן ערוך", כי בו ימצא ההוגה כל מיני מטעמים ערוכים בכל ושמורים סדורים וברורים. ומובטח אני בחסד עליון כי על ידי ספר זה תמלא הארץ דעה את ה' הקטנים עם הגדולים תלמיד עם מבין חכם חרשים ונבון לחש". עכ"ל מרן ז"ל.          <p dir="rtl">
<b>הנה</b> כידוע גם על ספרו זה לא הסכימו רבים מהפוסקים, ונתחברו אחריו חיבורים רבים הלה המה נושא כליו המודפסים בשולי גליון השלחן ערוך, ועוד אלפי ספרים, הן ספרדים והן אשכנזים, ופעמים רבות חלקו על דבריו בצורה מוחלטת וחריפה (אפס קצהו תראה בהקדמתי לספר פסקי משה אבלות כרך ב', קחנו משם) ולא הסכימו עם דבריו. <p dir="rtl">
<b>ודבר</b> זה מצאנו ראינו כבר בתורתן של ראשונים, שפעמים רבות נחלקו זה עם זה, כך למשל את רבינו הרשב"א והרא"ה, שהרשב"א חיבר ספר "תורת הבית" העוסק בעיקרו בדינו איסור והיתר, ואמנם בא רעו וחקרו הלא הוא הרא"ה וחיבר ספר "בדק הבית", אשר יסודו לבדוק דברי הרשב"א אם נכונים אם לאו ובאותם המקומות אשר יש לתפוס עליו דרך קסת'ו האריך למעניתו להשיב על דבריו, אלא שהרשב"א ראה דברי הרא"ה והשיב על רוב ככל הערותיו בחיבור ששמו "משמרת הבית" <small>(1)</small>, שעיקר יסודו לשמור על מ"ש בספרו תורת הבית, ושם הם ז"ל נחלקו  זה על זה בלשונות חריפים <small>(2)</small>.<p dir="rtl">
<b>וכעין</b> זה מצינו אצל בעל המאור לרבינו זרחיה הלוי ובמלחמות ה' לרמב"ן, כי כאשר ראה הרמב"ן שרבינו זרחיה הלוי חיבר ספר "בעל המאור" אשר סובב הולך על דברי הרי"ף ובו מעיר וחולק על דבריו פעמים רבות, קינא הרמב"ן את קינאת הרי"ף <span class="booklinks" onclick="sendBookLink(this)" onmouseover="setBookLinkTitle(this)">(כלשונו בהקדמה)</span>, ושם מעיר על רוב ככל דברי בעל המאור, וגם שם העיר עליו בסכינתא חריפתא. <p dir="rtl">
<b>ודבר</b> זה נמשך אלפי שנים ועד זמנינו אנו, שגם אחר כל דברי הראשונים, השלחן ערוך והאחרונים ז"ל, נחלקים פוסקי זמנינו באלפי הלכות, האחד סובר באיזה דין שהוא מותר גמור ללא שום פקפוק, ואילו חבירו מפקפק בדבריו וסובר שיש בזה איסור תורה, ולכן רואים אנו בעינינו שכמעט אין הלכה שאין בה מחלוקת או בראשונים או באחרונים זה טוען כך וזה טוען אחרת, זה מוכיח, זה מקשה וזה מתרץ, וכמעט רוב ככל ההכרעות ההלכתיות הינם מכוח ספק דרבנן או ספק דאורייתא, ספק ברכות להקל או ספק ספיקא, כמה דיות נשפכו, כמה קולמוסין נשברו, כמה חידושים ותשובות נערכו, כמה מאמרים נתחברו, כמה ספרים נדפסו, ועדיין התורה תמימה כמי שלא נגע בה מעולם, ככתוב: אֲרֻכָּה מֵאֶרֶץ מִדָּהּ וּרְחָבָה מִנִּי יָם <span class="booklinks" onclick="sendBookLink(this)" onmouseover="setBookLinkTitle(this)">(איוב פרק יא פס' ט)</span>, הודו לה' כי טוב, כי לעולם חסדו.  <p dir="rtl">
<b>אולם</b> בודאי שכל זאת נעשה במכוון מה' יתברך, כי כאשר אנו טורחים ועומלים בכל הלכה והלכה, מראים אנו בכך את אהבתנו להשם יתברך שרוצים אנו לדעת מה רצונו בכל דבר ודבר, בפרט שעל ידי שאנו עמלים בכל דבר ודבר הדברים מתלבנים ומתבארים באר היטב, ובכך אף מתחדד שיכלנו שהרי רוב ככל התקדמותינו בהבנת הדברים נובעת מחידוד יסוד מחלוקת הראשונים או האחרונים, ופתיחת המקורות והראיות שהביאו לדבריהם, ובכך נעשה האדם חכם יותר ומבין יותר ועל ידי כך זוכה לכוון לאמיתה של תורה בצורה יותר נכונה.<p dir="rtl">
<b>לאור</b> כל האמור בין תבין שפעמים רבות ימצא המעיין הערות על דברינו, הן בהבנת הפוסקים והן בהכרעת ההלכה, כי כאמור אין הלכה שאין במחלוקת וכבר אמרו חז"ל שכשם שפרצופיהן אינן שוות כך דעותיהם אינן שוות, ובודאי שאין אני אומר קבלו דברי, ומכל מקום מכיון שסוף סוף השקענו מאמץ רב בלימוד הדברים והעלתם על הכתב, לפיכך קודם שמשיגים על דברינו אבקש לעיין בדברינו באר היטב ורק אחר כך להשיג עליהם, כי פעמים רבות בעווה"ר יש לאדם דחף ויצר הרע לחלוק על חבירו ועל גדולי הדור ומזדרז להשיב ללא העיון בדברים כנאה וכיאות וכבר כתב הרשב"א בספר תורת הבית (משמרת הבית הרביעי שער ראשון, עמוד 30) על בר פלוגתא "כמה ערב לו לחם המחלוקת עד ששכחת שיטת הגמרא". וע"ע שם <span class="booklinks" onclick="sendBookLink(this)" onmouseover="setBookLinkTitle(this)">(עמוד 26)</span> שכתב: "כיון שאמר [המשיג] שאינו מבין דברי המחבר מוטב היה לו לשתוק עד שיתן את לבו ויבין <small>(3)</small>" ע"ש. ישמע חכם ויוסף לקח. <p dir="rtl">
<b>התודה</b> והברכה לידידי ואהובי חו"ב הרב רונן קרייף נר"ו ראש כולל  "עטרת רחמים", שעבר עימי על הכתובים וברוך ה' לא עזב חסדו עמדי ושוב התלבנו הדברים באר היטב, והרבה בזכות ידי"ן הנ"ל יישר כחו דאנהרינהו לעיינין, יהי רצון שיזכה להעמיד עוד תלמידים לעבודתו יתברך מתוך שפע ברכה וכל טוב ותזכהו לישב על התורה ועל העבודה מתוך נחת השקט ובטח ושובע שמחות וכל טוב, אכי"ר. כמו כן תודה לידידי ואהובי ר' עידן ראובן הי"ו שגם הוא עבר עימי על כל ספר זה, ה' יתברך יזכהו לישב באהלה של תורה ויזכה בקרוב ממש לזרע קודש ברך ה' אכי"ר. כמו כן הנני מודה להרה"ג חו"ב ר' יוסף שעשוע נר"ו שעבר על כל הספר והגיה והוסיף הערות יקרות, זכות וברות, והיו למאורות, ישלם ה' פעלו ויזכהו השם יתברך להעמיד תלמידים הרבה ולראות נחת רוח מכל יוצאי חלציו אכי"ר. וכמו כן תודה וברכה לידידי ואהובי הרב שמעון שמואלי נר"ו אשר עבר על האינדקס והמפתחות והעיר את עינינו בכמה מקומות, ישלם ה' שכרו, אכי"ר.  <p dir="rtl">
<b>קראתי</b> לספר "פסקי משה" על פי עצת הגאון המופלא, וכבוד ה' מלא, זך השכל והרעיון, קולע אל השערה ולא יחטיא, המאיר לאר'ש ולדרים, סיני ועוקר הרים, ראש ישיבת כסא רחמים, רבינו מאיר מאזוז נר"ו <span class="booklinks" onclick="sendBookLink(this)" onmouseover="setBookLinkTitle(this)">(נאמ"ן ס"ט)</span> ששאלתיו על פתגמא דנא והשיבני כנ"ל  כי "פסקי משה" הוא שם כללי לכל הספרים והוא ר"ת משה פרזיס, וגם פסקי משה בגימטריא אשר מלכה <span class="booklinks" onclick="sendBookLink(this)" onmouseover="setBookLinkTitle(this)">(להבדיל בן החיים)</span>. ובהזדמנות זו אשא ברכה ותהילה למעלת כבוד רבינו הנ"ל שמלבד שהקדיש מזמנו היקר בכדי ליתן שם לכל ספרי הקודמים וגם לספרי הנוכחי. עוד בה, שתמיד נענה לי לכל שאלותי, חיזקני והעמידני על האמת, ישלם ה' פעלו, וישלח לו האל רפואה שלמה, וירווה נחת מבניו, בנותיו, חתניו, נכדיו, תלמידיו וכל יוצאי חלציו, ויפוצו מעינותיו חוצה, וירחיב ה' גבולו בתלמידים טובים, להגדיל תורה ולהאדירה, ויהי רצון שהלימוד בספר זה יהיה לע"נ רעייתו הרבנית אסתר (חיה) לואיזה בת זהירה אכי"ר. <p dir="rtl">
<b>ולמודע'י</b> אני צריך שאע"ג שהספר נקרא "פסקי משה", מכל מקום הדבר ברור שאין כוונתי לומר שהגעתי לדרגת פסיקה, כי ידעתי גם ידעתי שלהוראה עדיין לא הגעתי, ודברי הרמב"ם בספרו הגדול והנורא משנה תורה (הלכות תלמוד תורה פרק ה הלכה ד) לנגד עיני הנחתי, שהוא ז"ל כתב שכל תלמיד שלא הגיע להוראה ומורה, הרי זה רשע שוטה וגס הרוח. ועליו נאמר כי רבים חללים הפילה וגו'. ע"ש. אלא כל זה עשיתי בכדי לקיים מ"ש בספרים שיש לרמוז שם המחבר בשמו של הספר, והכל בעצת ובהדרכת מרן ראש הישיבה רבינו מאיר מאזוז נר"ו וכאמור.  <p dir="rtl">
<b>בסיום</b> דברי הנני מודה לה' יתברך, על שזיכני לדלות מבארו, ולשתות ממעיינו וליהנות מנרו, של עטרת ראשי רבי ומורי, מגיה חשכי זיוי ואורי, ראש ישיבת "עטרת חכמים" ומוסדותיה, הגאון רבי חיים רבי נר"ו, וגבר עלי חסדו, והשפיע לי מטובו והודו, ולמדני הרבה מחוכמתו, ותמיד נענה לי על כל שאלותי ובקשותי, והדריכני לאורך כל ימי, וכמה פעמים הרציתי לפניו חידו"ת ופסקים שהעלתי והטה אוזן קשבת לדברי, ישלם ה' פעלו, וישלח לו האל רפואה שלמה, וירווה נחת מבניו, בנותיו, נכדיו, תלמידיו ומכל יוצאי חלציו, ויפוצו מעינותיו חוצה, וירחיב ה' גבולו בתלמידים טובים, להגדיל תורה ולהאדירה, אכי"ר. גם ברך לקחתי למו"ר הרה"ג רבי בנימין שהר נר"ו ראש ישיבת "תורת משה" אשר גידלני והדריכני בראשית דרכי, הן בלימוד תורה, הן במדות והן ביראת שמים ועשה למעני, יותר מאשר הגיעני, ותמיד עודד אותי שאוציא כתבי לאור, וגם עתה ממשיך למסור נפשו בכדי להרבות עוד חיילים לתורתינו הקדושה, יה"ר שיזכה לראות נחת בפעלו, ויזכה להעמיד עוד תלמידים לעבודתו יתברך מתוך שפע ברכה וכל טוב ויזכה לישב על התורה ועל העבודה מתוך נחת השקט ובטח ושובע שמחות וכל טוב, אכי"ר. והחוט המשולש לא במהרה ינתק, הלא הוא הרב הגאון זך השכל והרעיון החה"ש הרה"ג יגאל כהן נר"ו מלפנים ר"מ בישיבת "עטרת חכמים" אשר לימדני את אומנות הכתיבה, וזכיתי לצקת מים על ידו כשנתיים ימים, וגם בספר זה נועצתי עמו כמה פעמים, יהי רצון שתשלוהו בשלות נפש למען יוסיף הרבות חיילים לתורתנו הקדושה ותזכהו לישב על התורה ועל העבודה מתוך נחת השקט ובטח ושובע שמחות וכל טוב, אמן. ואת רב'ע הלא הוא הרב הראשי לעירנו חולון הרה"ג אברהם יוסף נר"ו אשר מוסר נפשו למען חיזוק הדת בעירנו חולון, השם יזכנו לראות פירות מכל מעשיו ויזכה לראות נחת רוח מכל יוצאי חלציו, אכי"ר.  וכן תודתי לידי"ן יו"ר המועצה הדתית בחולון ר' עמוס ברנס נר"ו ולידי"ן מזכה הרבים הרב ניצן ראובן נר"ו אשר עוזרים לי רבות ברוחניות ובגשמיות יהי רצון שיזכו לנחת השקט ובטח ולכל טוב אכי"ר. ואזכיר עוד לברכה את מנהל בית מדרשנו "עטרת חכמים", ר' חיים זברלו הי"ו סגן ראש העיר חולון ואת גבאי בית מדרשנו ר' חיים סולימני הי"ו, אשר עובדים יחד להרבות כבוד שמים ולדאוג לחובות הגדולים הרובצים על בית מדרשנו, וכן דואגים רבות לטובת האברכים היקרים עד כמה שידם מגעת, יהי רצון שיזכו לראות בנים צדיקים מוצלחים ומבורכים לעבודתו יתברך אושר ועושר אמן ואמן. גם ברך לקחתי למוסדות "חסד לאברהם" בארה"ק שבנשיאות כ"ק אדמו"ר שליט"א מסקולען על הקמת והחזקת המרכז התורני ושיעורי יהדות בכל ארץ ישראל ובפרט בעירנו חולון ובין פעולתיהם הברוכות תומכים בעז"ה באלפי אברכים בסיוע של ממש. חן חן להם ותהא משכורתם שלימה מאת ה', יזכו בפעולותיהם הברוכות לקרב נפשות ישראל לאביהם שבשמים מתוך הרחבת הדעת שמחת הלב וכל טוב סלה אמן ואמן. <p dir="rtl">
<b>ובצאתי</b> אזכור ואזכיר בגעגועין ובכאב, את אדוני אבי עטרת ראשי, היקר והאהוב אשר פרזיס הכ"מ ז"ל בן יוסף ושמחה הי"ו, אשר גידלני באהבה כל ימי חייו ותמך בי ובמשפחתי עד יומו האחרון למען אוכל לשקוד על דלתות תורתנו הקדושה, יהי רצון שיהיה חיבורי זה והלימוד בו לעילוי ומנוחת נשמתו בתוך שאר מתי ישראל, והאל הרחמן מלא רחמים ברחמיו המרובים יחיש תחייתו, ונזכה לראות פניו המאירים בקרוב אמן ואמן.     <p dir="rtl">
<b>והנני</b> בברכה נאמנה מקרב לב אוהב, לאימי יקירתי, האשה הגדולה, מרת מלכה תחיה לאורך ימים טובים, אשר טיפלה במר אבי ז"ל במסירות באהבה ובנאמנות, אין מילים בפי לספר ואין בכחי לתאר, השי"ת מקור הברכות ינחמנה ויברכנה בכל הברכות האמורות בתורה, לאורך ימים ושנות חיים ושלום ורפואה שלמה ובריאות איתנה, אכי"ר. גם ברך לקחתי לחמי וחמותי חיים אילנה קדושים אשר גם הם יחד עם בנם היקר ובנותיהם היקרות דואגים לכל צורכינו בכל מכל כל, יהי רצון שיזכו לרפואה שלימה ולאריכות ימים מתוך בריאות איתנא ונהורא מעליא אכי"ר.<p dir="rtl">
<b>ולא</b> אחשוך פי לברך את נוות ביתי עקרת הבית ועזרתי בחיים אשר נשאה על עצמה כל עול צרכי הבית במסירות ובצניעות, למען אזכה אני הצעיר לשבת בבית ה' ולשקוד על דלתות תוה"ק, ואשר כל שלי שלה הוא, ישלם ה' פעלה ותהי ומשכורתה שלימה מעם ה'. ויה"ר שהקב"ה ישלח דברו וירפאה רפואת הנפש ורפואת הגוף, בבריאות איתנה ונהורא מעליא ונזכה יחד לראות את כל בנינו ובנותינו לימודי ה', גדולים בתורה וביראת ה' טהורה, עם מידות טובות, ובפרט לבני בכורי דניאל אברהם ישעיהו נ"י ולא תמוש התורה מפינו ומפי זרענו וזרע זרענו עד עולם אמן ואמן. <p dir="rtl">
<b>וזאת</b> למודע'י שכל דיבור או ביטוי שלא כהלכה שפלט קולמוסי כנגד פוסק זה או אחר הוא שלא מדעת בעליו והרי הוא בטל ומבוטל כעפרא דארעא, כי ידעתי את מיעוט ערכי שאנכי איש צעיר, והכל הוא לעשות נחת רוח לפניו יתברך, להגדיל תורה ולהאדירה. <p dir="rtl">
<b>ועיני</b> לשמיא נטלית, יהי רצון מלפני ה' או"א שלא יארע דבר תקלה על ידי ולא אכשל חלילה בדבר הלכה וישמחו בי חברי, ולא יכשלו חברי בדבר הלכה ואשמח בהם, <span class="booklinks" onclick="sendBookLink(this)" onmouseover="setBookLinkTitle(this)">(ברכות כח:)</span> ויהי רצון מלפניך ה' אלהי ואלהי אבותי שתאיר עיני במאור תורתך, ותצילני מכל מכשול וטעות הן בדיני איסור והיתר, הן בדיני ממונות הן בהוראה הן בלימוד. גל עיני ואביטה נפלאות מתורתך, ומה ששגיתי כבר העמידני על האמת, כי ה' יתן חכמה מפיו דעת ותבונה <span class="booklinks" onclick="sendBookLink(this)" onmouseover="setBookLinkTitle(this)">(ט"ז או"ח סוף סימן ק"י)</span>.<p dir="rtl">
<b>ואני</b> תפילה לאל נורא עלילה, שיתקבל חיבורי זה ברעוא בבי מדרשא קדם רבנן ותלמידהון. ויה"ר מלפניך ה' או"א שאזכה לחבר עוד חיבורים טובים ומועילים, ולהוציא לאור כל אשר קבלה נשמתי מהר סיני, מתוך נחת ושלוה בבריאות איתנה ונהורא מעליא אמן. <p dir="rtl">
<br><p dir="rtl">
<div dir=ltr><p dir="rtl">
הכו"ח ביום כ"א לחודש שבט יה"ל שנת התשע"ב<p dir="rtl">
הצב"י משה פרזיס<p dir="rtl">
מח"ס מבא השלחן ועוד<p dir="rtl">
עיה"ק חולון ת"ו<p dir="rtl">
</div><p dir="rtl">
<h2 dir="rtl" id="400_piskei_moshe_hagaala_lepesach, פרק א' הכשר כלים לפסח">פרק א' - הכשר כלים לפסח</h2><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הגעלת כלים">הגעלת כלים</h3><p dir="rtl">
<b>א</b>. כלים שבמשך כל השנה משתמשים בהם בחמץ, אסור להשתמש בהם בפסח מבלי שיוציא מהם את איסור החמץ שבלוע בהם,<small>(1)</small> ואין זה חשוב כמבטל איסור לכתחילה.<small>(2)</small> ויש שמנו מצוות הגעלת כלים למצוות עשה מיוחדת שנצטוינו עליה מפסוק: כל דבר אשר יבוא באש וגו',<small>(3)</small> אולם מוני המצוות ומכללם הרמב"ם לא מנו דבר זה ממנין המצוות העשה, ולדעתם ז"ל מצוה זו היא מצוות "לא תעשה".<small>(4)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, ברכת ההגעלה">ברכת ההגעלה</h3><p dir="rtl">
<b>ב</b>. אין מברכים על מעשה ההגעלה, כיון שההגעלה היא כמצות לא תעשה כדי שלא יאכל טעם נבלה וטריפה, והרי זה כניקור גיד וחלב שאין מברכים עליו,<small>(5)</small> ויש שהביאו טעם אחר לזה, לפי שאפשר להשתמש בכלים חדשים ואין חיוב על האדם להגעיל את כליו.<small>(6)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הכשר לכלים שלא משתמשים בהם בחמץ">הכשר לכלים שלא משתמשים בהם בחמץ</h3><p dir="rtl">
<b>ג</b>. כלים שאין דרך תשמישם בחמץ כלל וגם אין דרך להמצא בהם חמץ, אינם צריכים הגעלה, וכגון גביע יין, כד חלב, מפצח אגוזים, פומפיה, קוצץ ירקות, קרש חיתוך וכל כיוצא בזה, ואין לחוש שמא נפל בו פירורי חמץ וכיוצא בזה, אבל כלים שמשתמשים בהם בכל ימות השנה, אפילו שאין תשמישם קבוע למאכלי חמץ, יש להגעילם, משום שאין נזהרים כל השנה מפירורים של חמץ, וגם האוכל שמבשלים בו אינו בדוק מחמץ, והמיקל שלא להכשירו יש לו על מה שיסמוך.<small>(7)</small> ומכלל הדברים למדנו שכלים חדשים הנקנים מהחנות, אין צריך להגעילם, ואין לחשוש שמא נשתמשו בהם פעם בחמץ.<small>(8)</small> ויש מהאשכנזים שנהגו להגעיל כלי חדש העשוי ממתכת מפני חשש איסור הדבוק בהם מפני שרגילים למושחם בשומן מן החי כדי להבריקם, ושמא נמשחו בשומן אסור, והספרדים לא נהגו להחמיר בזה.<small>(9)</small>    <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כלי שהשתמשו בו בחמץ בחלקו ולא בכולו">כלי שהשתמשו בו בחמץ בחלקו ולא בכולו</h3><p dir="rtl">
<b>ד</b>. כלי שהשתמשו בו בחמץ בחלקו ולא בכולו, אף על פי כן כל הכלי צריך הגעלה, גם אם רוצים להשתמש בפסח רק במקצת הכלי. ומכל מקום בדיעבד שהגעילו רק מקצת הכלי, ובישלו בו, מותר התבשיל באכילה, והיינו דוקא כשכל הכלי עשוי ממתכת, אבל אם החלק שנגע בו החמץ הינו ממתכת והחלק השני שבו לא נגע החמץ אינו עשוי ממתכת אלא מעץ וכיוצא בזה, אם היה הכלי בן יומו האוכל אסור באכילה.<small>(10)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הכשר כלי גדול">הכשר כלי גדול</h3><p dir="rtl">
<b>ה</b>. מן האמור בסעיף הקודם יוצא, שכלי גדול שהשתמשו רק בחלקו צריך להכשיר את כולו, ואם הוא גדול מאוד שאינו יכול להכניסו לתוך כלי אחר מחמת גודלו, עושה שפה לפיו בטיט <span class="booklinks" onclick="sendBookLink(this)" onmouseover="setBookLinkTitle(this)">(או בנייר כסף במידת האפשר)</span> כדי שיתמלא היטב ויגיעו המים בשפתו, וממלאו מים ומרתיחו, או יקח אבן רותחת או לפיד אש וישליכנו לתוכו בעודו רותח ומתוך כך ירתיחו המים יותר ויעלו על שפתו.<small>(11)</small> והיתר זה מועיל בכלי גדול וכאמור, אבל כלי רגיל שאפשר להכניסו לכלי אחר, לכתחילה אין להגעילו באופן הנזכר, אלא יגעילו בכלי אחר, ומכל מקום בשעת הדחק או במקום צורך גדול, יש להקל להגעילו על ידי עשיית שפה או זריקת אבן וכיוצא בזה.<small>(12)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופן ההכשר">אופן ההכשר</h3><p dir="rtl">
<b>ו</b>. אף על פי שצריך להכשיר את כל הכלי שבלוע מאיסור חמץ, מכל מקום אין צריך להכשיר את כל הכלי בפעם אחת, ולכן כלי גדול שאי אפשר להכניס את כולו לתוך הכלי אלא נכנס רק מחציתו, אפשר להכניס מקצתו ולהופכו לצד השני ולהכניסו שוב, וכן כלי שטעון ליבון אין צריך ללבנו בבת אחת אלא אפשר ללבנו לאט לאט, אלא שיש להקפיד שבסך הכל כל הכלי הוכשר ולא נשאר מקום שלא נגעו בו מי ההגעלה או אש הליבון.<small>(13)</small> ואם בכל זאת נשאר בכלי הגדול שמגעילים אותו חלק באמצע הכלי שאי אפשר להגעילו, אפשר ללבנו ליבון קל.<small>(14)</small> ואם מגעיל הכלים בצבת ירפה הצבת בתוך המים או יהפכו ויכניסו שוב שאם לא כן במקום הצבת לא יגיעו המים, וטוב יותר להגעיל בשכבה או בסל מנוקב.<small>(15)</small> וכשמגעיל על ידי סל יש להקפיד שלא להכניס כמה כלים ביחד באופן שינגעו זה בזה, ויש להזהר זה במיוחד בכלים קטנים כגון כפות וכפיות וכיוצא בזה.<small>(16)</small><p dir="rtl">
<b>ז</b>. אף על גב שהלכה רווחת בידינו "נותן טעם לפגם מותר", ולפי זה היה מותר לכתחילה לבשל בפסח בקדרה שאינה בת יומא דהיינו שעברו 24 שעות מזמן שהשתמשו בה בחמץ בלי הגעלה, כיון שנותנת טעם לפגם, מכל מקום חכמים אסרו לעשות כן גזירה שמא יבואו לבשל גם בקדירה בת יומא שנותנת טעם לשבח.<small>(17)</small> ואפילו אם לא השתמשו בכלי יותר משנים עשר חודש, אין להשתמש בו בפסח ללא הכשר כראוי.<small>(18)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, נשתמשו בכלי ללא הכשר">נשתמשו בכלי ללא הכשר</h3><p dir="rtl">
<b>ח.</b> אף על פי שנתבאר בסעיפים הקודמים שאסור להשתמש ללא הגעלה אפילו בכלי שאינו בן יומו, מכל מקום יש חילוק בין אם נשתמשו בכלי ללא הגעלה בכלי שאינו בין יומו לכלי בין יומו, שאם נשתמשו בכלי בן יומו האוכל אסור באכילה,<small>(19)</small> ואם נשתמשו בכלי שאינו בן יומו האוכל מותר באכילה.<small>(20)</small> ולדעת האשכנזים שסוברים "נותן טעם לפגם" אסור בפסח, יש לאסור התבשיל אפילו בכלי שאינו בן יומו.<small>(21)</small> ואם בישל במזיד בכלי שאינו בן יומו, גם לספרדים התבשיל אסור באכילה משום קנס.<small>(22)</small> ומכל מקום אם טעו ובישלו בכלי חמץ שלא השתמשו בו י"ב חודש יש להתיר אפילו למנהג האשכנזים שסוברים "נותן טעם לפגם אסור".<small>(23)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, שימוש בכלי חמץ במאכל קר">שימוש בכלי חמץ במאכל קר</h3><p dir="rtl">
<b>ט.</b> מה שנתבאר בסעיפים הקודמים שאסור להשתמש ללא הגעלה אפילו בכלי שאינו בן יומו, היינו דוקא כשרוצה להשתמש בו למאכל חם, אבל אם רוצה להשתמש בו לדבר צונן לאחר שטיפה והדחה היטב, רשאי לעשות כן אפילו לכתחילה,<small>(24)</small> ולדעת הרמ"א אסור להשתמש בו אפילו בצונן ורק בדרך עראי בלבד יש להתיר.<small>(25)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הגעלת כלים בערב פסח">הגעלת כלים בערב פסח</h3><p dir="rtl">
<b>י</b>. מעיקר הדין מותר להגעיל כלים בערב פסח אפילו אחר זמן איסור חמץ שהיא השעה החמישית, מכל מקום ראוי ונכון להגעיל את הכלים קודם זמן איסורו, מפני שאם יגעיל הכלים אחר זמן איסורו, יצטרף להזהר בכל מיני דברים וכמו שיתבאר להלן, וכיון שבפועל לא כולם בקיאים בדינים אלו, לפיכך ראוי להגעילו קודם זמן איסורו,<small>(26)</small> ויש שנהגו להגעיל הכלים שלושה ימים קודם הפסח, ולא נהגו לדקדק בזה.<small>(27)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הגעלת כלים בפסח">הגעלת כלים בפסח</h3><p dir="rtl">
<b>יא.</b> מי שלא הגעיל כלים קודם הפסח, נחלקו הפוסקים האם מותר להגעיל כלים בתוך פסח עצמו, ולדעת הספרדים שסוברים שנותן טעם לפגם מותר בפסח <span class="booklinks" onclick="sendBookLink(this)" onmouseover="setBookLinkTitle(this)">(כמבואר בש"ע סימן תמז ס"י)</span> יש להתיר להגעיל כלים שאינם בין יומם אפילו בתוך הפסח, ולאשכנזים שסוברים שנותן טעם לפגם אסור בפסח <span class="booklinks" onclick="sendBookLink(this)" onmouseover="setBookLinkTitle(this)">(וכמ"ש הרמ"א בהגה שם)</span>, אסור להגעיל כלים בפסח,<small>(28)</small> ולכל הדעות אין להגעיל בפסח כלי בן יומו כיון שהוא נותן טעם לשבח, אולם בשעת הדחק יש להקל לספרדים להגעיל כלי בן יומו בפסח בתנאי שיתן מעט חומר פוגם במים בכדי שיפגם טעם החמץ.<small>(29)</small> וכל זה לענין הגעלה, אבל ליבון מותר לעשות בפסח אף לדעת האשכנזים.<small>(30)</small>  <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הכשר לכלים שנשתמשו בהם בחמץ צונן">הכשר לכלים שנשתמשו בהם בחמץ צונן</h3><p dir="rtl">
<b>יב</b>. מה שנתבאר בסעיף א' שכלים שבמשך כל השנה משתמשים בהם בחמץ, אסור להשתמש בהם בפסח מבלי שיכשירם כדת, היינו דוקא כשהשתמש בהם בחמץ רותח, אבל אם השתמשו בהם בדבר צונן אין הכלים נאסרים והכשרם על ידי שטיפה והדחה, ולכן מקרר אינו צריך הכשר כלל ורק יש לנקותו היטב קודם הפסח, בפרט בין הגומיות.<small>(31)</small> ומכל מקום אם הדבר הצונן נשרה בכלי "חרס" 24 שעות צריך להגעילו (אבל כלי מתכת אין צריך הגעלה, עיין בהערה) מפני שהלכה בידינו "כבוש הרי הוא כמבושל", ואם יש בתוכו ציר חמץ או חומץ חמץ וכיוצא בזה, אם שהה כדי שיתננו על האור וירתיח ויתחיל להתבשל, הרי הוא כמבושל, אולם אם בישלו בכלי ללא הגעלה ויש הפסד מרובה בדבר, יש להקל, אלא אם כן הוא נכבש עם עוד דבר שאז יש להחמיר אפילו בדיעבד.<small>(32)</small> וכל זה שנכבש בכלי דבר צונן לח, אבל בצונן יבש אינו צריך הכשר שביבש לא אמרינן כבוש כמבושל.<small>(33)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כיצד מכשירים את הכלים לפסח">כיצד מכשירים את הכלים לפסח</h3><p dir="rtl">
<b>יג</b>. כאמור בסעיף א' אסור להשתמש בפסח בכלי שבלוע בחמץ מבלי שיפליטו ממנו את החמץ תחילה, אולם לא כל סוגי ההכשר שוים שכלל לימדונו רבותינו: "כבולעו כל פולטו וכפי תשמישו הכשרו", והיינו שכלים שנשתמש בהם בנוזל הכשרן על ידי מים חמים <span class="booklinks" onclick="sendBookLink(this)" onmouseover="setBookLinkTitle(this)">(ולהלן יתבארו כל פרטי הדינים בזה)</span>, ואילו כלים שדרך תשמישם ללא אמצעות נוזלים, לא מועילה להם הגעלה אלא צריך ללבנם באש כי רק על ידי הליבון נשרף כל החמץ הבלוע בהם.<small>(34)</small> ומכלל הדברים למדנו שאם הגעילו כלי הצריך ליבון אסור להשתמש בו בחמין אפילו שלא על ידי האש,<small>(35)</small> ואפילו אינו בן יומו,<small>(36)</small> ומכל מקום בדיעבד אם הכשירם על ידי הגעלה ובישל או צלה בהם אפילו בתוך יומו, יש להתיר את המאכל לספרדים, ואם הכלי היה אינו בן יומו יש להתיר את המאכל אפילו לאשכנזים, וכל זה שבישלו מלפני הפסח, אבל אם בישלו בתוך הפסח יש לאסור המאכל לאשכנזים.<small>(37)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הכשר לכלים שבלעו בעירוי מכלי ראשון">הכשר לכלים שבלעו בעירוי מכלי ראשון  </h3><p dir="rtl">
<b>יד</b>. כיון שנתבאר לעיל שהכלל בהכשר כלים הוא כבולעו כך פולטו, לפיכך כלים שמשתמשים בהם כל השנה בעירוי מכלי ראשון דהיינו שמערים לתוכם תבשיל מהסיר, הכשרם על ידי עירוי מכלי ראשון, אבל אם עירה עליהם מכלי שני לא הוכשרו בכך, ולכן בקבוק תינוק שמכינים בו דייסה שהיא חמץ, הכשרו על ידי עירוי מכלי ראשון כיון שבדרך נותנים לתוכו מים רותחים ישירות מהקומקום ולא מועיל לו עירוי מכלי שני, ורק אם נותנים תחילה מים קרים בבקבוק ועליהם מים חמים באופן שהמים לעולם אינם מגיעים לחום שהיד סולדת בו, יש להקל להכשירו בשטיפה והדחה, וטרמוס דינו ככלי שני, ולכן אין לערות ממנו.<small>(38)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, הכשר לכלים שבלעו בכלי שני או בעירוי מכלי שני/והכשרתם ע"י מדיח כלים">הכשר לכלים שבלעו בכלי שני או בעירוי מכלי שני/והכשרתם ע"י מדיח כלים</h3><p dir="rtl">
<b>יד/ב.</b> כמו כן כלים שהדרך להשתמש בהם בכלי שני וכגון צלחות מתכת שרגילים לערות את התבשיל מתוך הסיר או הקדרה לתוך קערה גדולה, ומן הקערה נותנים אל תוך הצלחת, וכן כפות ומזלגות וכיוצא בזה, די להכשירם בכלי שני, דהיינו שיערו רותחים מכלי ראשון אל תוך קערה גדולה, ויכניסו לתוכה הצלחות והכפות הללו,<small>(39)</small> ואפשר להכשירם בתוך מדיח כלים וזאת בתנאי שיפעילו אותו לכל הפחות בחום של 50-60 מעלות.<small>(40)</small> וכן מצקת אפשר להגעילה בכלי שני, אלא אם כן דרכו להשהות המצקת בתוך הכלי ראשון שאז יש להגעילה על ידי כלי ראשון או על ידי עירוי מכלי ראשון.<small>(41)</small> ודברים שהדרך להשתמש בהם כל השנה בחמץ קר, יש לשוטפו ולהדיחו היטב קודם הפסח.<small>(42)</small><p dir="rtl">
<h2 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון">סוגי הכלים הטעונים הגעלה או ליבון</h2><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר לכלי מתכת וכיוצא בזה">הכשר לכלי מתכת וכיוצא בזה</h3><p dir="rtl">
<b>טו</b>. כאמור הרוצה להשתמש בפסח בכלי שנשתמשו בו חמץ כל השנה, צריך להכשירו קודם ההגעלה, ובתורה כתוב במפורש שלכלי זהב, נחושת, ברזל, בדיל ועופרת שבלעו איסור מועילה ההגעלה להפליט האיסור שבלוע בהם שנאמר: אַךְ אֶת הַזָּהָב וְאֶת הַכָּסֶף אֶת הַנְּחֹשֶׁת אֶת הַבַּרְזֶל אֶת הַבְּדִיל וְאֶת הָעֹפָרֶת <span class="booklinks" onclick="sendBookLink(this)" onmouseover="setBookLinkTitle(this)">(במדבר לא, כב)</span>, והוא הדין לשאר כלי מתכות כגון נירוסטה, פלדה ואלומיניום שמועילה להם הגעלה.<small>(43)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר לכלי חרס">הכשר לכלי חרס</h3><p dir="rtl">
<b>טז</b>. ומצד שני העידה התורה על כלי חרס שבלוע בתוכו חמץ שלא מועיל לו הגעלה או ליבון מפני שאינו יוצא לעולם, שנאמר: וכלי חרס אשר תבושל בו ישבר <span class="booklinks" onclick="sendBookLink(this)" onmouseover="setBookLinkTitle(this)">(ויקרא ו כא)</span>,<small>(44)</small> והדין כן אפילו בכלי חרס שלא נשתמשו בו על האש ממש אלא בכלי שני [אולם אם השתמשו בכלי חרס בכלי שלישי (דהיינו שמוזגים מהקדרה ע"י מצקת למגש, ומהמגש לצלחת) יש להקל להכשירה על ידי עירוי מכלי ראשון],<small>(45)</small> או שהכלי חרס מצופה בזכוכית,<small>(46)</small> וכיון שאסור להשתשמש בו יש להצניעו בפסח במקום שאין רגילות לילך לשם כדי שלא יבוא להשתמש בו בפסח,<small>(47)</small> וטוב לסוגרם בחדר ולהצניע המפתח.<small>(48)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר לכלי חרס כשהאדם לא חס עליו">הכשר לכלי חרס כשהאדם לא חס עליו</h3><p dir="rtl">
<b>יז</b>. מה שנתבאר בסעיף הקודם שלכלי חרס לא מועיל הכשר היינו אפילו אם ימלאו את כל הכלי בגחלים שהואיל והוא חס עליו שלא יבקע ממילא לא יכשירו כראוי, וגם אדם שאינו חס על הכלי אינו רשאי להקל בזה, ומכל מקום אם אדם שלא חס על הכלי הכשירו ובישל בו דבר מאכל אפשר לאוכלו אפילו לכתחילה, ואפילו אם הכלי חרס היה בן יומו.<small>(49)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר לכלי חרס שבלע בצונן">הכשר לכלי חרס שבלע בצונן</h3><p dir="rtl">
<b>יח</b>. אף על פי שנתבאר שכלי חרס לא מועיל לו הכשר, מכל מקום אם נשתמשו בכלי חרס בחמץ צונן וכגון שהיה בו דבר 24 שעות ונכבש שם, אף על גב שהכלי נאסר וכמו שנתבאר לעיל בסעיף י"ב, מכל מקום יש תקנה להכשירו על ידי הגעלה בכלי ראשון או על ידי עירוי ג' ימים במים צוננים, באופן שימלא בו מים צוננים למשך 24 שעות, ואחר כך ישפכם, ויחזור וימלאם מים למשך 24 שעות, ואחר כך ישפכם, ושוב יעשה כן פעם שלישית, ואז הוכשרו להשתמש בהם בפסח,<small>(50)</small> ואם נשארו המים בתוכם כמה ימים ולא שפכם, לא עלו לו אלא ליום אחד בלבד.<small>(51)</small> ואחר הכשרתם מותר להשתמש בהם אף בחמין,<small>(52)</small> ואפשר לעשות כן אפילו אם הכלי הינו בן יומו מבליעת החמץ, אלא שטוב להכשירו לאחר שעברו 24 שעות מהכבישה.<small>(53)</small> ומכל מקום מכיון שיש חביות שנדבק בהם מאוד המאכל או שמרי השתיה וקודם ההגעלה או העירוי צריכים לנקותם ולנקרם היטב, לפיכך יש שנהגו שלא להשתמש בהם כלל, ומנהג נכון הוא, והמקילים בזה צריכים לנקות הכלי היטב היטב קודם הכשרו.<small>(54)</small>  <p dir="rtl">
<b>יט</b>. מה שנתבאר בסעיף הקודם שאם נשתמשו בכלי חרס בחמץ צונן וכגון שהיה בו דבר 24 שעות ונכבש שם, יש תקנה להכשירו על ידי הגעלה, אין הכוונה שצריך להגעילו בתוך כלי ראשון שעל האש ככל הגעלה, אלא אפשר להגעילו על כלי ראשון שהוסר מן האש, בתנאי שהמים עדיין חמים בשיעור חום שהיד סולדת בו,<small>(55)</small> ויש מקילים להגעילו אפילו על ידי עירוי מכלי ראשון,<small>(56)</small> ונהגו להחמיר בזה, וכן נראה עיקר.<small>(57)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי פורצליין, וכיור המטבח">הכשר כלי פורצליין, וכיור המטבח</h3><p dir="rtl">
<b>כ</b>. כלי פורצליין (פרפורי) דינם ככלי חרס, ואם נשתמשו בהם בחמין אין הגעלה מועילה להם כלל,<small>(58)</small> וכל שכן שיש להחמיר בכלי החרסינה המצופים הדומים במראיהם לכלי פורצליין, שהם אסורים ככלי חרס ממש,<small>(59)</small> ומכל מקום "כיור" המטבח אף על גב שהוא עשוי מחרסינה, אף על פי כן יש לו תקנה על ידי שיערה עליו מים רותחין, ואז רשאי להשתמש בו אפילו לכתחילה, ויש נוהגים לצפותו קודם הפסח בנייר כסף או שמלבישים בתוכו כיור אחר רק לימי הפסח, והוא חומרא בעלמא.<small>(60)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי אמאייל">הכשר כלי אמאייל</h3><p dir="rtl">
<b>כא</b>. כלי אמאייל (זינגו) שהוא פח מצופה בחומר לבן או צבעוני, אף על פי שנחלקו הפוסקים האם מועיל להם הגעלה או לא, שיש אומרים שרק אם ימלאם בגחלים יועיל להכשירם אבל הגעלה אינה מועילה להם, ויש אומרים שמועילה להם הגעלה, ויש אומרים שיש להגעילה ג' פעמים דהיינו שיכניסנו לרותחים ויוציאנו ויחזור פעם שנית להכניסו ולהוציאו, מכל מקום כל זה בכלי אמאייל של זמנם שהיה להם ספק אם הם היו מצופים בחרס, אבל בזמנינו השתנתה המציאות וכל הכלים הנ"ל מצופים בזכוכית, ממילא דינם ככלי מתכת המצופה בזכוכית שמועיל לו הגעלה.<small>(61)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי עץ, אבן וסיבית">הכשר כלי עץ, אבן וסיבית</h3><p dir="rtl">
<b>כב</b>. כלי אבן וכלי עץ וכלי עצם דינם ככלי מתכות שמועיל להם הכשר,<small>(62)</small> והינו דוקא שהכלי חלק בלי שום סדק וגומא,<small>(63)</small> ואם יש סדקים וכיוצא בזה אפשר להחליקו על ידי נייר זכוכית וכיוצא בזה ואחר כך יגעילו.<small>(64)</small> ועץ סיבית שהוא עץ טחון שמדביקים ומהדקים אותו עד שנעשה לחתיכה אחת, לכתחילה אין להגעילו.<small>(65)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי ניילון ופלסטיק ובקליט">הכשר כלי ניילון ופלסטיק ובקליט</h3><p dir="rtl">
<b>כג</b>. כלי ניילון ופלסטיק ובקליט דינם ככלי מתכות שבולעים אבל אפשר להכשירם לפסח אפילו לאשכנזים, ואף על פי שיש שכתבו שיש לחוש שבשעה שיגעילם יחוס עליהם שמא יתקלקלו ולא יגעילם היטב, מכל מקום אין לחוש לזה שהרי יש להכשירו כפי שימושו, וכיון שלא חס להשתמש בהם גם לא יחוס להגעילם.<small>(66)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי זכוכית">הכשר כלי זכוכית</h3><p dir="rtl">
<b>כד</b>. לדעת מרן השלחן ערוך כלי זכוכית אינם בולעים כלל, ולכן מותר להשתמש בהם בפסח ללא שום הכשר, וכן מנהג הספרדים, ויש אומרים שכלי זכוכית נבלע בהם חמץ ואין הגעלה מועילה להם שהואיל ותחילת ברייתם מן החול הרי הם ככלי חרס שלא מועיל להם הגעלה, וכן מנהג האשכנזים, ויש מהספרדים שנהגו להחמיר בזה ואם נהגו כן מחמת שחשבו שכך צריך לעשות מן הדין, ורצו לנהוג בארץ הקודש כדעת מרן השלחן ערוך שקבלנו הוראותיו, ולהשתמש בכלי זכוכית ללא הכשר, יוכלו לנהוג להקל כמנהג ארץ ישראל אפילו בלא התרה.<small>(67)</small> ומכל מקום גם לאשכנזים כל זה לכתחילה, אבל אם נשתמשו בכלי זכוכית ללא הגעלה המאכל מותר בדיעבד, וכן במקום שלא נמצא כלים אחרים, מותר להשתמש בכלי זכוכית אחר שהכשרו אותם ג' פעמים.<small>(68)</small> וכן כלי זכוכית שהכניסו בהם משקה של חמץ לקיום זמן ממושך, כגון בקבוקי בירה וכיוצא בזה, מותרים בשימוש לספרדים על ידי שטיפה והדחה היטב היטב, והאשכנזים מחמירים בזה לכתחילה, ובדיעבד שהשתמשו בכלי ללא הכשר האוכל מותר באכילה אף לאשכנזים.<small>(69)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, סוגי הכלים הטעונים הגעלה או ליבון, הכשר כלי פיירקס, דורלקס וכיוצא בזה">הכשר כלי פיירקס, דורלקס וכיוצא בזה</h3><p dir="rtl">
<b>כה</b>. אין חילוק בין כלי זכוכית חסינות אש ללא חסינות אש, ולכן גם כלים חסיני אש כפיירקס, דורלקס ארקורוק וכדומה, דינם ככלי זכוכית שאינם צריכים הגעלה אפילו אם בישלו בהם או השתמשו בהם בכלי ראשון על האש, אלא שטוב שלא להשתמש בכלים אלו בפסח בכלי ראשון, ואף למנהג האשכנזים שמחמירים בכלי זכוכית וסוברים שאין הגעלה מועילה להם וכאמור, יש להקל להשתמש בפסח בכלים הנ"ל על ידי הגעלה.<small>(70)</small><p dir="rtl">
<h2 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים">אופני ההכשר לכלים</h2><p dir="rtl">
<b>כו</b>. כלל לימדונו רבותינו שכבולעו כך פולטו וכפי תשמישו הכשרו, והיינו שאם נשתמשו בכלי בדבר נוזל הכשרו על ידי הגעלה במים רותחים מכלי ראשון שעל האש <span class="booklinks" onclick="sendBookLink(this)" onmouseover="setBookLinkTitle(this)">(עיין להלן בהלכה פרטי הדינים בזה)</span>, ואם נשתמשו בו בדבר יבש הכשרו על ידי ליבון באש עד שיהיו ניצוצות אש ניתזים מהן <span class="booklinks" onclick="sendBookLink(this)" onmouseover="setBookLinkTitle(this)">(עיין להלן פרטי הדינים בזה)</span>, ולכן סירים ויורות שמבשלים בהם צריכים הגעלה במים רותחים בכלי ראשון שעל האש, ותבניות וכיוצא בזה שאופים בהם צריכות ליבון, ואם התבניות אינם יכול לעמוד בפני הליבון, יש להחליפם בחדשות. והוא הדין לשפודים ואסכלאות שצולים בהם בשר על האש, ומערבים בהם חמץ או תבלינים שיש בהם חמץ, שצריכים ליבון באש בכדי להכשירם לפסח.<small>(71)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים, כשהאיסור אינו רואה את פני האש">כשהאיסור אינו רואה את פני האש</h3><p dir="rtl">
<b>כז</b>. יש אומרים שמה שנתבאר בהלכה הקודמת שדבר שתשמישו על ידי האש ללא לחות צריך ליבון על ידי האש, היינו דוקא שהאיסור הנבלע רואה את פני האש, כגון שיפודים ואסכלאות, אבל אם אינו רואה את פני האש ממש, כגון שנבלע במחבת או סיר שהכלי מפסיק בין האיסור והאש שתחתיו, מועיל לו הגעלה אפילו אם לא היה שום משקים, וכן כלי אפיה לדעה זו דינם בהגעלה מפני שאין האש רואה את הנאפה בהם,<small>(72)</small> אולם רוב ככל הראשונים חולקים על סברא זו וסוברים שכל שמשתמשים בו בדבר יבש צריך ליבון ולא מועיל לו הגעלה, וכן עיקר להלכה.<small>(73)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים, נשתמש בו ביבש וכעת משתמש בלח">נשתמש בו ביבש וכעת משתמש בלח</h3><p dir="rtl">
<b>כח</b>. כמו כן יש שסוברים שכלי שנשתמשו בו באש ביבש שאין הגעלה מועילה לו, היינו דוקא כשרוצה להשתמש בו שוב על ידי האש, אבל אם רוצה להשתמש בו מעתה רק בדברים לחים, הגעלה מועילה לו שכל מה שיכול לפלוט ברותחים כבר פלט בהגעלה ראשונה,<small>(74)</small> אולם רוב הראשונים חולקים על זה וסוברים שאין היתר בדבר וכן דעת מרן הש"ע, ולכן אם הגעיל כלי הצריך ליבון אסור להשתמש בו בחמין אפילו בתבשיל לח.<small>(75)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים, רוב תשמישו">רוב תשמישו</h3><p dir="rtl">
<b>כט</b>. כל כלי הולכים בו אחר רוב תשמישו, ולכן כלי שמשתמשים בו גם למאכלים יבשים וגם למאכלים לחים, הולכים בו אחר הרוב, שאם רוב השימוש בו במאכלים לחים, מספיק להגעילו, ואם רוב השימוש בו במאכלים יבשים צריך ללבנו, וכן על זו הדרך בכל דרכי ההגעלה שהולכים בו אחר רוב שימושו, וכגון שאם רוב השימוש בכלי הינו בכלי שני ונשתמשו בו כמה פעמים בכלי ראשון, מספיק להכשירו בכלי שני, והאשכנזים נהגו להחמיר בכל זה.<small>(76)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים, רוב תשמישו כשהכלי שהשתמשו בו מיעוט בן יומו">רוב תשמישו כשהכלי שהשתמשו בו מיעוט בן יומו</h3><p dir="rtl">
<b>ל</b>. במה דברים אמורים שהולכים אחר רוב תשמישו, כשהכלי אינו בן יומו מהשימוש החמור שנשתמשו בו, אבל אם ידוע שנשתמשו בו חמץ בתוך כ"ד שעות, ועכשיו בא להכשירו, צריך להכשירו בשימוש החמור אפילו שבדרך כלל משתמשים בו בשימוש הקל, ולכן כלי שבדרך כלל משתמשים בו בדבר לח, אם נשתמשו בו בדבר יבש ורוצים להכשירו בתוך כ"ד שעות משימושו האחרון, צריך ללבנו, וכן כלי שבדרך כלל משתמשין בו בכלי שני, וכעת נשתמשו בו בכלי ראשון אם רוצים להכשירו בתוך כ"ד משימושו האחרון צריך להגעילו בכלי ראשון דוקא.<small>(77)</small> ויש להקל להכשירו בשימוש הקל אחר 24 שעות גם אם מבשלים בו מאכל חריף על אף שהחריפות משבחת את הטעם, אולם ראוי ונכון להכשירו בהכשרו החמור אפילו שהוא אינו רוב תשמישו.<small>(78)</small><p dir="rtl">
<b>לא</b>. מה שנתבאר לעיל שהולכים בכלי אחר רוב התשמיש, אין הכוונה שמשתמש בתשמיש המועט באופן עראי ובשעת הדחק אלא אפילו אם משתמש בתשמיש המועט בדרך קבע, שהולכים בכלי אחר רוב תשמישו.<small>(79)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, אופני ההכשר לכלים, כלי שדרך תשמישו אינו בחמץ כלל ולפעמים משתמשים בו בחמץ">כלי שדרך תשמישו אינו בחמץ כלל ולפעמים משתמשים בו בחמץ</h3><p dir="rtl">
<b>לב</b>. אף על פי שנתבאר בסעיף כ"ט שהולכים בכלים אחר רוב תשמישן, מכל מקום כלי שדרך תשמישו אינו בחמץ כלל ולפעמים משתמשים בו בחמץ, חייב להכשירו לפסח ולא אומרים במקרה זה שהולכים בכלי אחר רוב תשמישו, ומכל מקום אין צריך ללבנו אפילו אם נשתמשו בו כמה פעמים ביבש אלא מספיק להכשירו בהגעלה, ולכן מיחם שדרך שימושו הוא במים בלבד ורק פעמים מניחים עליו פיתות או בורקסים וכיוצא בזה לחממם, וכן סירים וכיוצא בזה שדרך שימושם בדברים שאינם חמץ ורק פעמים עשו בהם דבר חמץ, צריך להכשירם לפסח על ידי הגעלה אפילו שהשתמשו בו ביבש [אולם אין צריך להכשיר את כל המיחם אלא אך ורק את המכסה שנתנו עליו את החמץ, כיון שנעשה קודם הפסח, והו"ל נ"ט נ"ט דהיתרא וכמ"ש מרן ז"ל בסימן תנ"ב, וכיו"ב כתב בחזון עובדיה <span class="booklinks" onclick="sendBookLink(this)" onmouseover="setBookLinkTitle(this)">(פסח, עמוד קה-קז)</span>].<small>(80)</small> ויש להקל בהגעלה גם כשמאכל ההיתר שהשתמשו באותו הכלי היה יבש, וכל שכן שיש להקל בהגעלה אם המאכל היה לח, ולכן מנגל שהשתמשו בו בכל השנה בבשר ותבלינים שאינם חמץ וחיממו בו כמה פעמים פיתות וכיוצא בזה, אפשר להכשיר את הרשת בהגעלה ואין צריך ללבנה.<small>(81)</small> ועיין להלן בפרק ב' הלכה ב' שיתבאר אם צריך להכשיר לפסח קומקום ומיחם.        <p dir="rtl">
<h2 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו">כל כלי מה תקנתו והכשרו</h2><p dir="rtl">
אחר שנתבאר בס"ד רוב ככל פרטי הדינים בהגעלה הבוא נבוא לפרט בס"ד לפי האמור כל כלי מה תקנתו והכשרו:<p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר סירים, יורות, שיפודים ותבניות">הכשר סירים, יורות, שיפודים ותבניות</h3><p dir="rtl">
<b>לג</b>. סירים ויורות שמבשלים בהם צריכים הגעלה במים רותחים בכלי ראשון שעל האש, ותבניות וכיוצא בזה שאופים בהם צריכות ליבון, ואם התבניות אינם יכולות לעמוד בפני הליבון, יש להחליפם בחדשות, אלא אם כן לא נתנו עליהם ישירות חמץ שאז מספיק להכשירם בהגעלה. והוא הדין לשפודים ואסכלאות שצולים בהם בשר על האש, ומערבים בהם חמץ או תבלינים שיש בהם חמץ, שצריכים ליבון באש בכדי להכשירם לפסח.<small>(82)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, מחבת שמטגנים בה">מחבת שמטגנים בה</h3><p dir="rtl">
<b>לד</b>. מחבת שמטגנים בה חמץ אינה צריכה ליבון אלא מותרת בהגעלה, שהואיל ומטגנים בה בשמן דינה כמשתמשים בה בדבר לח,<small>(83)</small> וכן מחבת שהשתמשו בה בכל השנה בדברים שאינם חמץ וכגון שעשו בו חביתות עם הרבה שמן וכיוצא בזה, וכמה פעמים השתמשו בה בחמץ, מועיל לה הגעלה לפסח.<small>(84)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, סיר של עוגה ומחבת שנותנים בו מעט שמן">סיר של עוגה ומחבת שנותנים בו מעט שמן</h3><p dir="rtl">
<b>לה</b>. כלי שנותנים עליו חמץ וטחין אותו בשמן מעט וכגון סיר של עוגה או מחבת שנותנים בו מעט שמן או תבנית של פשדיטות וכיוצא בזה רק בכדי שהאוכל לא ידבק, נחלקו הפוסקים האם תשמישו בלח ומועיל לו הגעלה או אם תשמישו ביבש וצריך ליבון, ולכתחילה ראוי להחמיר בזה, והמיקל בזה יש לו על מה שיסמוך.<small>(85)</small> ויש ליזהר בזה בקדרות של כוסכוס, איטריות, מקרונים וכל כיוצא בזה שפעמים רבות נותנים בהם שמן מעט בכדי שלא ידבק המאכל בקדירה, שלכתחילה אין להכשירם על ידי הגעלה אלא על ידי ליבון. <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, סכיני מטבח וכיוצא בזה">סכיני מטבח וכיוצא בזה</h3><p dir="rtl">
<b>לו</b>. סכיני מטבח שמשתמשים בהם בכלי ראשון יש להגעילם בכלי ראשון שעל האש, ואפילו אם פעמים נשתמשו בהם על האש ממש וכגון שתחבה באיזה פשטידא או עוגה שהם חמץ, יש להתירם בהגעלה, אבל סכינים שאוכלים בהם בכלי שני יש להכשרים בכלי שני.<small>(86)</small> ומכל מקום אם יש לסכין ידית מחוברת על ידי מסמרים וכיוצא בזה, יש לנקותו היטב על ידי שפשוף בחומר ניקוי ואחר כך יגעיל את הסכין עם הקתא, ומי שיש באפשרותו יקנה סכין מיוחדת לפסח <span class="booklinks" onclick="sendBookLink(this)" onmouseover="setBookLinkTitle(this)">(וע"ע להלן בפרק ב' הלכה ו')</span>.<small>(87)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, כפות, כפיות ומזלגות">כפות, כפיות ומזלגות</h3><p dir="rtl">
<b>לז.</b> כפות, כפיות ומזלגות וכיוצא בזה, אפשר להכשירם על ידי עירוי מכלי ראשון או על ידי נתינתם בכלי שני, שהרי רוב תשמישם בכלי שני.<small>(88)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, צלחות מתכת, כפות וקערות וכיוצא בזה">צלחות מתכת, כפות וקערות וכיוצא בזה</h3><p dir="rtl">
<b>לח</b>. צלחות מתכת, וכן כפות שאין דרך להשתמש בהם אלא בכלי שני, דהיינו שרגילים לערות את התבשיל מתוך הסיר או הקדרה לתוך קערה גדולה, ומן הקערה נותנים אל תוך הצלחת, די להכשיר צלחות וכפות אלו בכלי שני, דהיינו שיערו רותחים מכלי ראשון אל תוך קערה גדולה, ויכניסו לתוכה הצלחות והכפות הללו, וכן על זה הדרך בכל כלי וכלי.<small>(89)</small> ודברים שהדרך להשתמש בהם כל השנה בחמץ קר, יש לשוטפו ולהדיחו היטב היטב קודם הפסח.<small>(90)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר כירים ומבערים">הכשר כירים ומבערים </h3><p dir="rtl">
<b>לט</b>. כירים (חצובה) שנמצאים על האש שמניחים עליהם את הסירים או המחבתות, יש להכשירם בעירוי מים רותחים מכלי ראשון שעל האש, ויש לנקותם היטב קודם ההגעלה, ונהגו לכסות את הכירים בנייר כסף במשך כל ימי הפסח.<small>(91)</small> והמבערים אינם צריכים הכשר כלל, וכן השטח שתחת הכירים אינו צריך הכשר כלל, אלא מספיק לנקותו.<small>(92)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר פלאטה חשמלית">הכשר פלאטה חשמלית  </h3><p dir="rtl">
<b>מ</b>. מכלל הדברים למדנו שפלאטה חשמלית יש להגעילה על ידי עירוי מכלי ראשון,<small>(93)</small> ואם הדרך לתת על הפלאטה חמץ ישירות ללא הפסק, יש ללבנה תחילה, ומכיון שיש לחוש שלא ילבנה יפה שמא יפקע בחום האש, לפיכך לכתחילה יש להחליפה בפסח בפלאטה חדשה, ומי שאין באפשרותו להחליפה בחדשה, ינקה הפלאטה היטב היטב בחומר מנקה, לא ישתמש בה 24 שעות חמץ קודם הפסח, ידליקה כשעה, ויערה עליה מים מכלי ראשון בעודה רותחת וישים עליה כל הפסח נייר כסף או נייר אפיה.<small>(94)</small>    <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר תנור חשמלי, תבניות ורשתות">הכשר תנור חשמלי, תבניות ורשתות</h3><p dir="rtl">
<b>מא</b>. תנור חשמלי שאפו בו בכל השנה חמץ, יש לנקותו היטב בחומר ניקוי עד שלא יהיה דבוק בדופנותיו חמץ בעין, ואחר כך יסיקהו במעלות החום הגבוה ביותר במשך שעה, והוכשר בכך, וראוי שלא להשתמש בו 24 שעות קודם שיסיקנו לפסח.<small>(95)</small> אבל התבניות או הרשתות של התנור אין להם תקנה, ולכן צריך להחליפם בחדשים קודם הפסח, אלא אם כן לא השתמשו עליהם בכל השנה בחמץ ישירות, וכגון שנתנו עליהם נייר כסף או נייר אפיה וכיוצא בזה שאז יש להתירם בהגעלה או שיסיקם עם התנור במשך שעה וכאמור.<small>(96)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר מיקרוגל">הכשר מיקרוגל </h3><p dir="rtl">
<b>מב</b>. מיקרוגל שחיממו בו כל השנה חמץ, יש להשבית את פעילותו למשך 24 שעות ולנקותו היטב עם חומר ניקוי מכל הלכלוך והשאריות של האוכל, ואחר 24 השעות יש להניח בתוכו קערה או כוס מלאה במים ובחומר ניקוי כגון סבון וכיוצא בזה, ואז יפעיל את המיקרוגל בעוצמה החזקה ביותר עד שיתמלא המיקרוגל באדים, ועל מנת לקבל את התוצאה הטובה ביותר, ולוודא כי הכשרה זו מתבצעת באותה הדרך שבא מתמלא התנור באדים כתוצאה מן השימוש בו במשך כל ימות השנה, יש להניח קערה שטוחה עם חומר ניקוי, אשר גובהה אינו עולה על כ-1/4 מגובה חלל תא התנור, ולהרתיח בתוכה כ-1/2 ליטר מים, עד שיתאדו לגמרי, וטוב לכסות את האוכל במכסה מיוחד בימי הפסח.<small>(97)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר מיקסרים בלנדרים ומטחנות">הכשר מיקסרים בלנדרים ומטחנות </h3><p dir="rtl">
<b>מג</b>. מיקסרים, בלנדרים מטחנות וכל כיוצא בזה שמשתמשים בהם כל השנה בדברים שאינם חמץ אינם צריכים הכשר לפסח כלל, ואם השתמשו בהם בדברים שהם חמץ וכגון שטחנו שם בשר עם פירורי לחם או פירות וירקות לילדים עם בסקויטים וכיוצא בזה, יש לנקותם היטב היטב והם כשרים לפסח, ויש שנמנעים שלא להשתמש בהם בפסח מפני שחוששים שמא נפל פירורי חמץ לתוך המיקסר וקשה מאוד לנקותו, ואם השתמשו במכשירים הנ"ל בדברים חריפים וכגון שטחנו בשר עם פירורי לחם ושום וכיוצא בזה, יש לנקותם היטב ולהגעילם, והוא הדין לנפה של קמח שיש לנקותה היטב קודם הפסח, והאשכנזים נהגו להחמיר בזה ומשתמשים בנפה מיוחדת לפסח.<small>(98)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר הכיור">הכשר הכיור</h3><p dir="rtl">
<b>מד</b>. הכיור שרוחצים ומניחים בו סירים, צלחות וכל כיוצא בזה, אפילו הם עשויים מחרסינה, נכון שיערה עליהם מים רותחים, ומותר להשתמש בהם בפסח, וטוב שיערה עליהם ג' פעמים, ויש מחמירים לצפותו בנייר כסף עבה מאוד בכל ימי הפסח או מלבישים בתוכו כיור מפלסטיק המיוחד לפסח, וזו חומרא ואין חיוב לעשות זאת.<small>(100)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר צלחות, כוסות ובקבוקי שתיה">הכשר צלחות, כוסות ובקבוקי שתיה  </h3><p dir="rtl">
<b>מה</b>. צלחות, כוסות, בקבוקי שתיה וכל כיוצא בזה העשויים מזכוכית, אפשר להשתמש בהם ללא שום הכשר, וכן כלי זכוכית שהכניסו בהם משקה של חמץ לקיום זמן ממושך, כגון בקבוקי בירה וכיוצא בזה, מותרים בשימוש לספרדים על ידי שטיפה והדחה והאשכנזים מחמירים בזה.<small>(101)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר השולחנות">הכשר השולחנות  </h3><p dir="rtl">
<b>מו</b>. השולחנות שאוכלים עליהם כל ימות השנה, אם הם מכוסים בכל השנה במפה או שעוונית או זכוכית, אין צורך להכשירם כלל, ודי להם ניגוב יפה יפה, ויכסם במפה נקיה, ודיו. ואם אוכלים עליהם ממש בלי שום הפסק של מפה וכיוצא בזה, נוהגים לערות עליהם רותחים, ואם חושש עליהם שיתקלקלו, יוכל להשתמש בהם בפסח על ידי מפה או שעוונית חדשה ונקיה.<small>(102)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר שיש המטבח">הכשר שיש המטבח</h3><p dir="rtl">
<b>מז</b>. שיש המטבח מעיקר הדין אפשר להכשירו על ידי שטיפה והדחה אלא שנכון שיערה עליו מים רותחים מכלי ראשון, והאשכנזים נהגו לערות מים תוך כדי העברת אבן מלובנת שהיא אבן שחיממו אותה על גבי האש עד שהתחממה לחום של יותר משמונים מעלות צלזיוס, ומכשירים משטחים גדולים שאין אפשרות להכניסם לכלי ראשון, על ידי שיוצקים עליה מים חמים מקומקום רותח. וקודם העירוי יש להקפיד לייבש את השיש כדי שלא יצטננו המים הרותחים, אלא אם כן שופכים מדוד רותח על כל השיש בבת אחת.<small>(103)</small> ויש נוהגים לשפוך מים רותחים על השיש וכדומה ומעבירים עליו מגהץ אדים חשמלי ומחממים את המים, ומנהג יפה הוא שדינו כעירוי ואבן מלובן, והנוהגים כן עליהם לנהוג בזהירות יתירה שיש בזה חשש סכנה.<small>(104)</small>       <p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר ידיות הכלי">הכשר ידיות הכלי</h3><p dir="rtl">
<b>מח</b>. כל הכלים שצריכים הגעלה או ליבון גם ידותיהם צריכים הכשר אפילו אם הם אינם עשויים ממתכת,<small>(105)</small> ויש להקל בהכשר על ידי עירוי ואין צריך להגעילו בכלי ראשון או ללבנו.<small>(106)</small> ומכל מקום אם הכשירו את הכלי ולא היד שלו, והשתמשו בכלי זה האוכל מותר באכילה אפילו אם היה הכלי בן יומו.<small>(107)</small> וכל זה בשאר כלים, אבל אם לא הכשירו את יות הסכינים אלא רק את הסכין עצמה והשתמשו בו בדבר מאכל בעודו חם, נחלקו הפוסקים אם יש לפסול את המאכל או לא, ולהלכה אם היה הכלי בן יומו יש לאסור ואם אינו בן יומו יש להתיר לספרדים, ואם ידית הסכין עשויה ממתכת, המיקל אפילו בכלי בן יומו יש לו על מה שיסמוך.<small>(108)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשר כיסוי הכלים">הכשר כיסוי הכלים</h3><p dir="rtl">
<b>מט</b>. כמו כן, כיסוי הכלים צריכים הגעלה, כיון שמזיע בכל שעה מחום הקדירה,<small>(109)</small> וכן רגליו ושאר חלקיו.<small>(110)</small> ואם נתנוהו בפסח על הקדירה בלא הגעלה והיה הכיסוי בן יומו ולא הדיחוהו קודם לכן, כל התבשיל אסור שזיעת הכיסוי מתערב בכלי, אבל אם היה הכיסוי אינו בן יומו או שהיה בן יומו והדיחוהו קודם לכן, מותר המאכל באכילה, והאשכנזים נהגו להחמיר בזה.<small>(111)</small><p dir="rtl">
<h3 dir="rtl" id="400_piskei_moshe_hagaala_lepesach, פרק א' הכשר כלים לפסח, כל כלי מה תקנתו והכשרו, הכשרת מדיח כלים">הכשרת מדיח כלים</h3><p dir="rtl">
<b>נ.</b> אף על פי שנתבאר בראש הפרק שכלים שהשתמשו בהם בחמץ רותח, מכל מקום כל זה כשהחמץ ראוי לאכילה, אבל אם הוא פגום אין הכלי צריך הכשר כלל, ולכן מדיח כלים אין צריך להכשירו לפסח מפני שהמים והחומר ניקוי פוגם את החמץ שבתוכו, אלא שאם אפשר ינקו את המכונה והמסנן שבה מכל לכלוך ושיירי מאכל ויפעילו את המכונה פעם אחת עם חומרי ניקוי הפוגמים, וכן נהגו האשכנזים.<small>(112)</small><p dir="rtl">
<h2 dir="rtl" id="400_piskei_moshe_hagaala_lepesach, פרק ב' הכנת הכלי להגעלה">פרק ב' - הכנת הכלי להגעלה</h2><p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, נקיון הכלי קודם ההגעלה">נקיון הכלי קודם ההגעלה</h3><p dir="rtl">
<b>א</b>. כלי שצריך הגעלה, יש לנקותו לפני הגעלתו היטב ולשפשפו מכל לכלוך וחלודה, אבל אין צריך לייבשו.<small>(1)</small> וכלי שהגעילו אותו ללא שניקוהו היטב תחילה, לא מועילה לו הגעלה, וצריך לנקותו היטב ולחזור ולהגעילו, אלא אם כן ברור לנו שלא נבלע בכלי שום חמץ קודם שנעשתה החלודה שאז המיקל יש לו על מה שיסמוך, וכל זה כשיש בחלודה או בלכלוך ממשות שכשגוררים אותה משם יש בה כמו עפרורית, אבל אם אין בהם ממש, רק מראה שחור או אדום ואי אפשר להסירו על ידי גרירה, אפשר להגעילו כך.<small>(2)</small> וכל זה בכלי שצריך הגעלה, אבל כלי שצריך ליבון אין צריך לנקותו קודם לכן, כי האש שורף כל הלכלוך שדבוק בו, והמחמיר לנקותו תבוא עליו הברכה.<small>(3)</small> ומכל האמור למדנו שכלי שיש בו לכלוך או חלודה ויש בו ממשות שאי אפשר להסירו, אפשר להכשירו על ידי ליבון באותו מקום.<small>(4)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, הכשר קומקום או מיחם לפסח">הכשר קומקום או מיחם לפסח</h3><p dir="rtl">
<b>ב</b>. יש שלמדו ממה שנאמר בסעיף הקודם, שקומקום או מיחם להרתחת מים שמצטבר על דפנותיהם שכבה של אבן, לא ניתן להגעילו בפסח, משום שיש לחשוש שמא נפל לתוכו פירור של חמץ, ורק אם יסיר את האבן על ידי כימיקלים המיועדים לכך, יש להקל, ולהלכה אין דבריהם נכונים שרק כשנכנס בודאי חמץ יש לחוש לחציצה, אבל בדבר שאין דרך להשתמש בו בחמץ כלל אין לחוש לזה ואדרבא אין צריך הגעלה כלל, והמחמיר לנקות הקומקום בחומרים המיוחדים, ולהרתיחו במים תבוא עליו הברכה.<small>(5)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, נקיון החריצים והסדקים">נקיון החריצים והסדקים</h3><p dir="rtl">
<b>ג</b>. יש להקפיד לנקות לפני ההגעלה את הסדקים והחריצים שבכלי, וכן את החריצים שבמקום חיבור הידיות לכלי <span class="booklinks" onclick="sendBookLink(this)" onmouseover="setBookLinkTitle(this)">(אבל אין חיוב לפרק את הידיות)</span>, וכן אם יש לכלי גומה או סדק צריך לנקות, ואם אי אפשר לנקות את הכלי יפה, אין ההגעלה מועילה לו,<small>(6)</small> ואפשר ללבן את אותן מקומות בליבון קל, כדי שישרף שם האיסור ואחר כך יגעילו,<small>(7)</small> או שירחיב את הסדק או החריץ עד שיוכל לנקותו יפה.<small>(8)</small><p dir="rtl">
<b>ד</b>. מה שנתבאר לעיל שסדקים וחלודה מעכבים בהגעלה ואם אי אפשר להסירם צריך ללבנם וכיוצא בזה, היינו דוקא כשהם מצד הפנימי של הכלי במקום שמשתמשים שם בקביעות, אבל אם הם בצד החיצון של הכלי אין זה מעכב, ואף על פי שלפעמים מגיע החמץ גם מבחוץ, מכל מקום מכיון שרוב הפעמים אין מגיע תשמיש החמץ עד לשם, לפיכך אין חוששים שמא יבוא חמץ על החלודה ואין צריך להעבירה כלל.<small>(9)</small> ומכלל הדברים למדנו שכלי שחרוט עליו שם בית החרושת או "בשר" או "חלב", או שאר חריטות מהצד החיצון של הכלי, יש לנקותו היטב, ואם הלכלוך אינו יוצא רשאי להגעילו כך ללא שום פקפוק.<small>(10)</small>         <p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, כלי מתכת שעשו בו טלאי">כלי מתכת שעשו בו טלאי</h3><p dir="rtl">
<b>ה</b>. כלי מתכת שעשו בו טלאי והטלאי מודבק יפה על ידי הלחמה, כשר בהגעלה ואין צריך להסירו מהכלי.<small>(11)</small> וטלאי המחובר על ידי מסמרים וברגים הדוקים, אם קדם הטלאי לבליעת החמץ אין צריך להסירו ואפשר להגעילו כך, אבל אם קדמה בליעת החמץ לטלאי צריך להסיר הטלאי קודם הגעלה או ישים גחלים על מקום הטלאי עד שישרף גוף האיסור, ואחר כך מגעיל כל הכלי,<small>(12)</small> וכל זה שהטלאי הוא בצד הפנימי של הכלי, אבל אם הוא בצידו החיצוני, אין צריך להסירו או ללבנו אלא אפשר להגעילו כמות שהוא.<small>(13)</small> ומכאן יש ללמוד שכלים שיש עליהם מדבקות, תוויות מחיר וכל כיוצא בזה, אם היו מתחילה בכלי והשתמשו בו בחמץ מעיקר הדין אין צריך להסירו, ומכל מקום מכיון שפעמים רבות המדבקה מתקלפת וגם בדופני המדבקה מצטברת חמץ, לפיכך ראוי להסיר את המדבקות קודם ההגעלה.<small>(14)</small>   <p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, הכנת הסכינים">הכנת הסכינים</h3><p dir="rtl">
<b>ו</b>. סכינים שמשתמשים בהם בחמץ חם, אם הידית מחוברת בהלחמה לסכין ואין סדקים במקום החיבור, הכשרתו בהגעלה בכלי ראשון, אבל אם הידית מחוברת על ידי מסמרים וכדומה אין מועיל לה הגעלה כיון שיש גומות וחריצים במקום החיבור, אלא צריך ללבן את אותו מקום,<small>(15)</small> ואם הסכינים מחוברים בדבק ואין סדקים במקום החיבור ואין הוא חס על הדבק, רשאי להגעילו כך.<small>(16)</small>          <p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, כלים שיש להם צינורות">כלים שיש להם צינורות</h3><p dir="rtl">
<b>ז</b>. כלים שיש להם צינורות או כל מיני מעברים צרים שמשתמשים בהם בחמץ ואי אפשר לנקות שם היטב, אין להגעילם כך, אלא יש ללבן את אותו מקום.<small>(17)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, כיסוי הכלים">כיסוי הכלים</h3><p dir="rtl">
<b>ח</b>. כיסוי הכלים שגם הם צריכים הכשר כמבואר לעיל בפרק א' הלכה מ"ט, יש לנקותם היטב קודם ההגעלה, ואם ידיות הכיסויים מחוברים על ידי ברגים וכיוצא בזה, יש להקפיד לנקותם גם כן, ואם יש לכלוך שאינו יוצא צריך להסיר הידיות או ללבנם ואין להגעילם כך, ואף על פי שנתבאר בהלכה ד' שאם החוצץ בצד החיצוני של הכלי, אין צריך להסירו או ללבנו אלא אפשר להגעילו כמות שהוא, מכל מקום כיון שבדרך כלל הופכים את המכסה באופן שהצד החיצוני שבו מחוברת הידית נעשה הצד הפנימי שהוא מכסה את המאכל, וממילא נכנס ממשות של חמץ בחריצים.<small>(18)</small> וכן ידות הכלים שצריכים הכשר כדין הכלי עצמו כמבואר לעיל בפרק א' הלכה מ"ח, יש לנקותם ולהכשירם כדין הכלי עצמו, ויש להקפיד לנקות היטב במקום חיבורם לכלי.<p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, הגעלת כלי בן יומו">הגעלת כלי בן יומו</h3><p dir="rtl">
<b>ט</b>. מעיקר הדין אפשר להגעיל את הכלי כשהוא בן יומו, דהיינו שלא עבר עדיין 24 שעות משעת תשמישו שהשתמש בו בחמץ לאחרונה ואין צריך להקפיד שהכלי שיעברו עליו 24 שעות,<small>(19)</small> אפילו אם מתכוין להגעיל גם כלים בשריים וגם חלביים,<small>(20)</small> ורק כשמגעילים כלי בשרי וכלי חלבי ביחד יש להקפיד שאחד מהם לא יהיה בן יומו,<small>(21)</small> ואם בדיעבד הגעילו שניהם ביחד והיו בני יומן, להספרדים יש להקל ולהאשכנזים יש להחמיר.<small>(22)</small> אולם נהגו שלא להכשיר אפילו כלי אחד לבדו אם הוא בן יומו, והטעם משום דבכלי של איסור יש קפידא אפילו אם הוא אחד לבד שצריך שיהיה ששים במים נגד הכלי, ומכיון שמן הסתם אין במים ששים נגד הכלי וקשה מאוד לדקדק בזה לאחר מכן, לפיכך נהגו שלא להגעיל שום כלי שהוא בן יומו, ומכל מקום אם יודעים בוודאות שיש במים ששים כנגד הכלי וכגון שהכלי גדול מאוד, יש להקל בדבר.<small>(23)</small>    <p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, הגעלת כלי קודם הפסח">הגעלת כלי קודם הפסח</h3><p dir="rtl">
<b>י</b>. מי שרוצה להגעיל כלים קודם הפסח עד שעה חמישית בערב פסח, אין צריך להשהות את היורה שמגעילין בה 24 שעות ללא שימוש,<small>(24)</small> וכן אין צריך להגעילה תחילה אפילו אם השתמשו בה בתוך 24 שעות בחמץ,<small>(25)</small> ומכל מקום נהגו להשהות את היורה שמגעילין בה 24 שעות ללא שימוש, ואף נהגו להגעילה קודם לכן אפילו שהיא אינה בת יומא,<small>(26)</small> וכיון שעל פי רוב הוא כלי גדול שאינו יכול להיכנס לתוך כלי אחר, עושה שפה לפיו בטיט או בנייר כסף עבה וכיוצא בזה כדי שיתמלא היטב ויגיעו המים בשפתו, וממלאו מים ומרתיחו, או יקח אבן רותחת או לפיד אש וישליכנו לתוכו בעודו רותח ומתוך כך ירתיחו המים יותר ויעלו על שפתו.<small>(27)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ב' הכנת הכלי להגעלה, פגימה על ידי סבון">פגימה על ידי סבון</h3><p dir="rtl">
<b>יא</b>. כלי שרוצים להכשירו והוא בן יומו ואי אפשר להמתין 24 שעות ללא שימוש כמנהג, אפשר לפגום טעם המים על ידי סבון וכיוצא בזה, עד שלא יהיו המים ראויים לשתיית אדם, ואז אפשר להכשיר את הכלי אפילו שהוא בן יומו, ובזמנינו נוהגים כל מסדרי ההגעלה לתת בתוך מי ההגעלה חומר פוגם, ומנהג זה ראוי ונכון על פי ההלכה.<small>(28)</small><p dir="rtl">
<b>יב</b>. מה שנתבאר בסעיפים הקודמים שנהגו שלא להכשיר כלי בן יומו, היינו דוקא בכלי הטעון הגעלה, אבל כלי הטעון ליבון אפשר להכשירו אפילו שהוא בן יומו, ואין צורך להחמיר בזה כלל.<small>(29)</small><p dir="rtl">
<h2 dir="rtl" id="400_piskei_moshe_hagaala_lepesach, פרק ג' סוגי הכשר הכלים">פרק ג' - סוגי הכשר הכלים</h2><p dir="rtl">
הנה כבר נזכר בפרקים הקודמים כמה פעמים שכלל גדול בידינו "כבולעו כך פולטו", ובתורה נזכר במפורש איך להכשיר כלים שהשתמשו בהם במאכל איסור שנאמר: כָּל דָּבָר אֲשֶׁר יָבֹא בָאֵשׁ תַּעֲבִירוּ בָאֵשׁ וְטָהֵר אַךְ בְּמֵי נִדָּה יִתְחַטָּא וְכֹל אֲשֶׁר לֹא יָבֹא בָּאֵשׁ תַּעֲבִירוּ בַמָּיִם <span class="booklinks" onclick="sendBookLink(this)" onmouseover="setBookLinkTitle(this)">(במדבר פרק לא, כג)</span>, ופסוקים אלו נאמרו לאנשי הצבא במלחמת מדין אשר לקחו שלל כלי מדין, שחייבים הם להסיר את האיסור הנבלע בכלים ממאכלי מדין כל דבר כדרך שימושו, והיינו כלי שנשתמש בו גוי כשחוזר ישראל ומשתמש בו, אם לא הוכשר קודם לכן על ידי הגעלה וכיוצא בזה, נפלטת בליעת האיסור לתוך של המאכל שנתבשל בו ואוסרת אותו באכילה, וכמו שפירש"י בד"ה גיעולי נכרים וז"ל: קדירה שבישל בה הנכרי וכשחוזר ישראל ומבשל בה היא מגעלת בליעתה לתוך של ישראל וכו', עכ"ל. וכיוצא בזה פירש"י בפסחים <span class="booklinks" onclick="sendBookLink(this)" onmouseover="setBookLinkTitle(this)">(מד: בד"ה גיעולי נכרים)</span> וז"ל: קדירה שבישל בה הנכרי, וכשחוזר ישראל ומבשל בה, היא מגעלת בליעתה לתוך של ישראל, גיעול לשון מקיא ופולט, והתורה אסרתו במעשה מדין, כל דבר אשר יבא באש <span class="booklinks" onclick="sendBookLink(this)" onmouseover="setBookLinkTitle(this)">(במדבר לא)</span> דהיינו יורות וקומקמוסין וכיוצא בהן, שמרתיחין אותן על האור, עכ"ל. ואע"פ שבפרשת מדין הנ"ל מיירי בגעולי גויים, והיינו שנתבשלו בכלים אלו נבלות וטרפות, מכל מקום הדבר ברור דלאו דוקא הוא, אלא ה"ה שנתבשלו בכלים חמץ ורוצה לאכול בהם בפסח. וכ"כ במפורש בספר אבודרהם <span class="booklinks" onclick="sendBookLink(this)" onmouseover="setBookLinkTitle(this)">(סימני פרשיות מחוברות וחלוקות)</span> וז"ל: והגעלת כלים הנבלעים מאיסור החמץ אנו למדים גם כן מגיעולי גוים, עכ"ל. וכיו"ב כתב בספר המנהיג <span class="booklinks" onclick="sendBookLink(this)" onmouseover="setBookLinkTitle(this)">(הלכות פסח עמוד תכו)</span>. ודין הגעלת כלים לפסח מוזכר בגמ' פסחים בכמה מקומות (עיין בדף ל. ואילך ובדף עה: עו.), והובא דין זה להלכה בכל הראשונים ובטוש"ע או"ח <span class="booklinks" onclick="sendBookLink(this)" onmouseover="setBookLinkTitle(this)">(סימן תנא)</span>. וע"ע למרן ז"ל בש"ע יו"ד <span class="booklinks" onclick="sendBookLink(this)" onmouseover="setBookLinkTitle(this)">(סימן קכא)</span> שהביא דיני הגעלת כלים לכלים שנקחו מהגויים, ושם בסעיף ג' כתב:"דיני הגעלה וליבון הלא הם כתובים בהלכות פסח", ע"ש. <p dir="rtl">
והנה כאמור ישנם שני סוגי הכשר עיקריים אשר מסתעפים לעוד כמה סוגי הכשר הם ליבון והגעלה, ליבון עושים לכלים שהשתמשו בדבר יבש שנאמר: כָּל דָּבָר אֲשֶׁר יָבֹא בָאֵשׁ תַּעֲבִירוּ בָאֵשׁ וְטָהֵר, והוא הכשר החמור ביותר, והיינו שכלים שמשתמשים בהם בדבר נוזל מועיל להם הגעלה, אבל כלים שדרך תשמישם בלי אמצעות נוזלים, לא מועיל לו הגעלה אלא צריכים ללבנו באש, שרק על ידי הליבון נשרף כל החמץ הבלוע בהם, אבל הגעלה לא מועילה להם. וברמ"א <span class="booklinks" onclick="sendBookLink(this)" onmouseover="setBookLinkTitle(this)">(סימן תנא ס"ה)</span> הובא שיש גם ליבון קל. והגעלה עושים לכלים שהשתמשו בהם בדבר שאינו יבש שנאמר: וְכֹל אֲשֶׁר לֹא יָבֹא בָּאֵשׁ תַּעֲבִירוּ בַמָּיִם. וכיון דקי"ל כבולעו כך פולטו לפיכך ההגעלה מתחלקת לכמה דרגות שונות של חום: כלי ראשון, עירוי מכלי ראשון, כלי שני עירוי מכלי שני וכן על זו הדרך, ועתה הבוא נבוא לבאר פרטי הדינים בזה.<p dir="rtl">
<h2 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון">דיני ליבון</h2><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, מהו ליבון?">מהו ליבון?</h3><p dir="rtl">
<b>א</b>. הכשרה על ידי ליבון קשה נעשית לכלים שבלעו איסור על ידי חום וללא אמצעות נוזלים וכמו שנתבאר בארוכה בפרק א', הליבון שורף את טעם האיסור שבדפנות הכלי, וצריך להכניס את הכלי באש עד שיתחמם בשיעור שיהיו ניצוצות ניתזין ממנו,<small>(1)</small> ויש מקילים בזה וסוברים שאפשר לעשות גם "ליבון קל" והיינו שאין צריך שיתחמם בשיעור שיהיו ניצוצות ניתזין ממנו, אלא כל שישימו עליו קש מצד חוץ ישרף הקש מכח הליבון, ואין להקל בזה.<small>(2)</small> ואפילו אם בלע הכלי באש שאינה מעלה ניצוצות, יש חיוב להכשירו בליבון שמעלה ניצוצות.<small>(3)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, ליבון קל לכלי שאי אפשר ללבנו ליבון רגיל">ליבון קל לכלי שאי אפשר ללבנו ליבון רגיל</h3><p dir="rtl">
<b>ב</b>. אף על פי שנתבאר בסעיף הקודם שלא מועיל לעשות לכלי "ליבון קל", מכל מקום כלי שחייב הגעלה ואי אפשר להגעילו מבחינה טכנית וכגון שיש בו חלודה או חורים וסדקים, אפשר ללבן את אותו מקום ליבון קל ואין צריך להכשירו עד שיעלה ניצוצות.<small>(4)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, היכן צריך ללבן הכלי">היכן צריך ללבן הכלי</h3><p dir="rtl">
<b>ג.</b> ליבון הכלי צריך להעשות מבפנים במקום שמשתמשים בו בכלי,<small>(5)</small> ואם ידוע שנגע החמץ גם בחלק החיצוני של הכלי גם אותו צריך ללבן,<small>(6)</small> ויש אומרים שבכלי מתכות שבלעו מבפנים אין חיוב ללבנם מבפנים דוקא, אלא אפשר ללבנם גם מבחוץ ומועיל הכשר זה גם לבליעה מבפנים, ולכתחילה אין לסמוך על הכשר מבחוץ, ומכל מקום אם הכשירו הכלי מבחוץ, ובישלו בו מאכל, מותר לאוכלו אפילו אם היה הכלי בן יומו.<small>(7)</small>    <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, ליבון כל הכלי כשהשתמשו במקצתו">ליבון כל הכלי כשהשתמשו במקצתו</h3><p dir="rtl">
<b>ד</b>. כשמלבנים את הכלי מבפנים יש ללבן את כל החלק הפנימי, אפילו אם נשתמשו רק בחלק ממנו או רוצים להשתמש בפסח רק במקצת הכלי שלא השתמשו בו, מפני שכלל לימדונו חכמינו ז"ל "חם מקצתו חם כולו",  ומכל מקום בדיעבד שהגעילו רק מקצת הכלי, ובישלו בו, מותר התבשיל באכילה, והיינו דוקא כשכל הכלי עשוי ממתכת אבל אם החלק שנגע בו החמץ הינו ממתכת והחלק השני שבו לא נגע אינו עשוי ממתכת אלא מעץ וכיוצא בזה, אם היה הכלי בן יומו האוכל אסור באכילה.<small>(8)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, כלי שיתקלקל בליבון">כלי שיתקלקל בליבון</h3><p dir="rtl">
<b>ה</b>. כלי שיש לחוש שיתקלקל על ידי הליבון אסור ללבנו שהואיל והוא חס עליו שיתקלקל ממילא לא יכשירו כראוי,<small>(9)</small> וגם אדם שאינו חס על הכלי אינו רשאי להקל בזה, ומכל מקום אם אדם שלא חס על הכלי הכשירו ובישל בו דבר מאכל אפשר לאוכלו אפילו לכתחילה, ואפילו אם היה הכלי בן יומו.<small>(10)</small> וכל זה בכלי שיש לחוש שיתקלקל לגמרי ויצא מכלל שימוש, אבל אם הוא יתקלקל מעט יש להתיר.<small>(11)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני ליבון, ליבון כלים ביו"ט">ליבון כלים ביו"ט</h3><p dir="rtl">
<b>ו</b>. אסור ללבן כלים ביום טוב מפני שניכר שעושה להכשירו ודינו כמתקן כלי שאסור ביום טוב, ואפילו אם לא יכול היה ללבנו בערב יום טוב, וכגון שנטרפה ביום טוב, יש לאסור, ורק ליבון קל מותר לעשותו ביום טוב.<small>(12)</small><p dir="rtl">
<h2 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה">דיני הגעלה</h2><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, כלי ראשון">כלי ראשון</h3><p dir="rtl">
<b>ז</b>. הכשרה על ידי הגעלה בכלי ראשון נעשית לכלים שבלעו איסור על ידי חום ובאמצעות נוזלים וכמו שנתבאר בארוכה בפרק א', הגעלה מלשון גיעול שהוא לשון מקיא ופולט וכמו שפירש רש"י בפסחים <span class="booklinks" onclick="sendBookLink(this)" onmouseover="setBookLinkTitle(this)">(מד: בד"ה גיעולי נכרים)</span>, והיינו שהמים הרותחים מפליטים ומוציאים את הבליעה שבתוך הכלי.<small>(13)</small> ומכל מקום לא כל ההגעלות שוות כי הלכה רווחת בידינו כבולעו כך פולטו, לפיכך יש להגעיל כל כלי לפי תשמישו, וכלי שהשתמשו בו להכנת מאכלי חמץ ישירות באש והוא הנקרא כלי ראשון יש להגעילו בכלי ראשון ובסעיפים הבאים נבאר בס"ד פרטי הדינים בהגעלת כלי ראשון. <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הגעלת כלים בשאר משקים">הגעלת כלים בשאר משקים</h3><p dir="rtl">
<b>ח.</b> נחלקו הפוסקים אם אפשר להכשיר את הכלים בשאר משקים רותחים מלבד מים, יש אומרים שאין הגעלה מועילה בשאר משקים מפני שהמים טבעם להפליט את הבלוע שבכלים, ולא להבליע אל הכלי מה שנפלט ממנו, מה שאין כן שאר משקים, שטבעם להבליע ולא להפליט, ויש אומרים שמגעילים אף בשאר משקים שגם הם מפליטים הבלוע מהכלים, ויש אומרים שעל אף שלכתחילה אין להגעיל בשאר משקים, מכל מקום בדיעבד כשהגעילו בשאר משקים עלתה לכלי הכשר, וכן עיקר להלכה, ויש מחמירים לחזור ולהכשירו שנית במים, ומעיקר הדין אפשר להשתמש בו ללא הכשר שנית, אלא שראוי ונכון להחמיר בזה, ואפשר להכשירו שנית אפילו בפסח עצמו, והאשכנזים נהגו להחמיר בכל זה.<small>(14)</small> ואין חילוק בכל האמור אם נבלע האיסור בכלי על ידי מים או על ידי שאר משקים, ולא אומרים בזה כבולעו כך פולטו, מפני שטבעם של המים להבליע ולא להפליט.<small>(15)</small> ומכלל הדברים למדנו שמים שהגעיל בהם הרבה כלים עד שנהיו כרוטב או כציר, לכתחילה אין להגעיל בהם.<small>(16)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר במי הגעלה שאינם מעלים בועות">הכשר במי הגעלה שאינם מעלים בועות</h3><p dir="rtl">
<b>ט</b>. מעיקר הדין אפשר להגעיל את הכלים במי הגעלה רותחים שאינם מעלים בועות ושאינם על גבי האש כל זמן שהם בשיעור חום שהיד סולדת בו, ומכל מקום ראוי ונכון להגעיל את הכלים בזמן שכלי ההגעלה על האש ומעלים בועות, וכן נהגו,<small>(18)</small> והמחמירים בזה צריכים לפקוח עיניהם על כך, כי טבע המים לנוח מרתיחתן כשמכניסין בהם כלים, וצריך להמתין בכל כלי עד שיעלו המים בועות, ויש להזהיר בזה את האחראים על ההגעלה שהואיל והם מגעילין כלים במהירות בזה אחר זה, לעיתים אינם מדקדקים לראות אם מעלין רתיחה, ולכן כתבו האחרונים שנכון להעמיד בעת ההגעלה אדם שבקי בדיני הגעלה.<small>(19)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, נתינת אבן מלובנת במים">נתינת אבן מלובנת במים</h3><p dir="rtl">
<b>י</b>. לאור האמור בסעיף הקודם נוהגים ליתן בתוך המים אבן מלובנת או ברזל מלובן שדרכם וטבעם לירד לתחתית הכלי סמוך לאש ממש וממילא הם צוברים חום רב וגורמים למים לבעבע תמיד, ואפשר לעשות כן לכתחילה על אף שאלמלא האבן המים לא היו מעלים בועות.<small>(20)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר כלים שבלעו ע"י שריה או מליחה">הכשר כלים שבלעו ע"י שריה או מליחה </h3><p dir="rtl">
<b>יא</b>. אף על פי שנתבאר בסעיף הקודם שראוי ונכון להגעיל את הכלים בזמן שכלי ההגעלה על האש ומעלה בועות, מכל מקום בכלים שבלעו חמץ על ידי שריה מעת לעת,<small>(21)</small> או על ידי מליחה,<small>(22)</small> אפשר לכל הדעות להגעילם בכלי ראשון רותח שאינו על האש ואינו מעלה בועות.  <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר כלי ראשון ע"י עירוי">הכשר כלי ראשון ע"י עירוי</h3><p dir="rtl">
<b>יב</b>. יש אומרים שכלי שנשתמש בו בחמץ בכלי ראשון ממש, אפשר להגעילו על ידי עירוי מכלי ראשון מפני שעירוי מכלי ראשון דינו ככלי ראשון, ויש חולקים ואומרים שאין הגעלת עירוי מועילה לכלי שבלע בכלי ראשון, וכן עיקר להלכה.<small>(23)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר סיר לחץ">הכשר סיר לחץ</h3><p dir="rtl">
<b>יג</b>. אין חילוק ברמת החום שבה השתמשו בכלי ראשון ובכל מקרה אפשר להגעילו במים רותחים וכאמור, ולכן סיר לחץ שחומו מגיע ליותר ממאה מעלות, מועילה לו הגעלה במים רותחים שאינם מגיעים לחום זה, וזאת בתנאי שניקו היטב את הלכלוך שמצטבר בגומי הנמצא במכסה, בחריצים ובהברגות.<small>(24)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, מי הגעלה שהתחממו ע"י השמש וכיוצא בזה או ע"י חשמל">מי הגעלה שהתחממו ע"י השמש וכיוצא בזה או ע"י חשמל</h3><p dir="rtl">
<b>יד</b>. מי ההגעלה הרותחים הכשרים להגעיל בהם היינו דוקא שנתחממו על ידי האש, אבל אם נתחממו על ידי השמש או על ידי מעינות טבעיים כגון חמי טבריה וכיוצא בזה, אינם כשרים להגעלה אפילו אם הם רותחים ומעלים בועות, ואפילו כלים שדינם ככלי שני אין להגעיל בתוכם מפני שאינה תולדות האור, והלכה רווחת בידינו כבולעו כך פולטו, מה בולעו על ידי תולדות האור, אף פולטו על ידי תולדות האור.<small>(25)</small> ומכל מקום תולדות האש דינו כאש ממש, ולכן כלי שהתחמם על ידי חשמל, וכן מים שהתחממו על ידי דוד חשמל (בוילר) כשרים להגעלה, אלא שהמחמיר להגעיל בכלי שנתחמם על גבי האש תבוא עליו הברכה, ויש לעורר בכל זה את האחראים על ההגעלה.<small>(26)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, מי הגעלה שהתחממו ע"י מיקרוגל">מי הגעלה שהתחממו ע"י מיקרוגל</h3><p dir="rtl">
<b>טו</b>. מים שהתחממו על ידי מיקרוגל אינם כשרים להגעיל בהם אפילו אם הם רותחים ומעלים בועות,<small>(27)</small> ומכל מקום אם הכלי נאסר על ידי שימוש במיקרוגל, אפשר להגעילו בהם.<small>(28)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר על ידי מים שנתחממו בקיטור או על ידי האדים עצמם">הכשר על ידי מים שנתחממו בקיטור או על ידי האדים עצמם</h3><p dir="rtl">
<b>טז</b>. מים שהתחממו על ידי קיטור (אדים) דעת רוב הפוסקים שאפשר להגעיל בהם, ומכל מקום כיון שרבים מהאחרונים סוברים שאין להגעיל כלים במים אלו, לפיכך ראוי ונכון להחמיר בזה, בפרט שאפשר לעשות הדבר בנקל,<small>(29)</small> אלא אם כן הם בלעו על ידי אדים שאז אפשר לכתחילה להגעילם על ידי אדים.<small>(30)</small> אולם הגעלה על ידי אדי הקיטור עצמו (ולא על ידי המים שהורתחו על ידו) אינו מועיל הגעלה כלל מפני שאין זה מים ממש.<small>(31)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, השהיית הכלי בתוך מי ההגעלה">השהיית הכלי בתוך מי ההגעלה</h3><p dir="rtl">
<b>יז</b>. בשעה שמכניסים את הכלי לתוך המים יש ליזהר שלא להשהות את הכלי בתוך המים יותר מדאי, משום שיש לחוש שאחר גמר פליטתו יחזור ויבלע, ומצד שני יש ליזהר גם כן שלא להוציאו מיד מן המים מפני שהכלי צריך לשהות מעט עד שיפלוט את בליעתו, וכיון שדבר זה קשה לצמצם, לפיכך יש להגעיל את הכלי קודם שעה חמישית של ערב פסח, שאם מגעיל אותם קודם זמן איסורו אין צריך לצמצם ויכול להשהות יותר במים, ואם בכל זאת מגעילם לאחר זמן איסורו דהיינו משעה חמישית בערב פסח עד הערב, צריך לדקדק שיהיה הכלי אינו בן יומו או שיהיה במים ששים לבטל הבליעה שאז גם כן אין בעיה להשהות אותו הרבה במים.<small>(32)</small> <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, שטיפת הכלי אחר ההגעלה">שטיפת הכלי אחר ההגעלה</h3><p dir="rtl">
<b>יח</b>. מיד אחר ההגעלה נוהגים לשטוף בצונן את הכלים שיוצאים מן המים הרותחים, כדי שלא יחזור ויבלע ממים רותחין שעליהם שיש בהן פליטת החמץ, ומכל מקום אין זה אלא מנהג בעלמא ואינו חיוב, ולכן בודאי שבדיעבד אם לא שטפו את הכלי כלל אין לחוש, בפרט אם מגעילין קודם זמן איסור או שהוא אינו בן יומו או שיש במים ששים כנגדו, וכן בכלי פיירקס שיש חשש שיתפוצצו אם ישטפם לאחר ההגעלה, אין צריך לשטפם אלא אפשר לסמוך על עיקר הדין.<small>(33)</small> וכל האמור לעיל מדובר בהגעלה, אבל אחר ליבון אין צריך לשטוף את הכלי כלל.<small>(34)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, הכשר הכלי שמגעילין בו">הכשר הכלי שמגעילין בו</h3><p dir="rtl">
<b>יט</b>. לאחר הגעלת כל הכלים, יש מצריכים להגעיל את היורה שהגעילו בה, אם ברצונו להשתמש בה, וזאת בתנאי שהכלים שהגעילו בה היו בני יומן, אבל אם הגעילו בה כלים שאינם בני יומן וגם היורה שהגעילו בה לא היתה בת יומא, אין צריך להגעילה, וכל זה כשהגעילו בה אחר זמן איסור חמץ, אבל אם הגעילו את הכלים קודם זמן האיסור, אין היורה צריכה הגעלה גם אם היתה בת יומא והגעילו בה כלים בני יומן, ויש חולקים על זה וסוברים שלעולם אין צריך להגעיל היורה לבסוף, והמנהג להגעילה בכל אופן.<small>(35)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, דיני הגעלה, השתמשות במי ההגעלה">השתמשות במי ההגעלה</h3><p dir="rtl">
<b>כ</b>. לאחר גמר הגעלת הכלים ראוי ונכון לשפוך את המים הרותחים שביורה החוצה, ולכתחילה אין להשתמש בהם אפילו כשהם צוננים, ואפילו בכדי לרחוץ בהם קערות, מפני שנפלט בהם האיסור, ומכל מקום אין זה אלא חומרא בעלמא, ומעיקר הדין אפשר להשתמש במים אלו.<small>(36)</small><p dir="rtl">
<h2 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון">עירוי מכלי ראשון</h2><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, עירוי מכלי ראשון">עירוי מכלי ראשון</h3><p dir="rtl">
<b>כא</b>. עירוי מכלי ראשון נעשה לכלים שבלעו חמץ בעירוי מכלי ראשון או מכלי שני, וכגון קערות, צלחות וכל כיוצא בזה, שהרי הלכה רווחת בידינו כבולעו כך פולטו, ואין צריך להגעילו מכלי ראשון דוקא. ועירוי פירושו שפיכת מים רותחים שהורדו מן האש על כלי אחר,<small>(37)</small> ומועיל עירוי פעם אחת להכשיר את הכלי אפילו אם השתמשו בו הרבה פעמים בעירוי, ומכל מקום טוב לערות על הכלי שלוש פעמים בזה אחר זה.<small>(38)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, הכשר במים שהתחממו ע"י חשמל">הכשר במים שהתחממו ע"י חשמל</h3><p dir="rtl">
<b>כב</b>. אפשר להכשיר כלי בעירוי על ידי מים שנתחממו על ידי החשמל, ואין צריך להכשירו על ידי מים שנתחממו על ידי האש דוקא, אפילו אם הכלי בלע חמץ באש ממש, שחימום המים על חשמל דינו כחימום על האש, ולכן אפשר להכשיר כלים שבלעו על ידי עירוי במים שנתחחמו בקומקום חשמלי.<small>(39)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, הגעלה בעירוי לכלי שבלע ע"י מליחה או כבישה">הגעלה בעירוי לכלי שבלע ע"י מליחה או כבישה</h3><p dir="rtl">
<b>כג</b>. כלי שבלע מחמץ על ידי מליחה או כבישה נחלקו הפוסקים האם מועילה לו הגעלה על ידי עירוי, שיש אומרים שמועילה לו הגעלה זו, ויש חולקים וסוברים שלא מועילה הגעלה בעירוי וצריך להכשירו דוקא בכלי ראשון, והעיקר להלכה כדעתם שצריך להכשירו בכלי ראשון דוקא, ומכל מקום אם הכשירוהו על ידי עירוי ובישלו בו, האוכל מותר באכילה.<small>(40)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, עירוי ברצף ללא הפסק">עירוי ברצף ללא הפסק</h3><p dir="rtl">
<b>כד</b>. צריך להקפיד לערות את המים על הכלי שמכשירים ברציפות וללא הפסק,<small>(41)</small> ואפילו אם בלע בעירוי על ידי הפסק.<small>(42)</small> ויש ליזהר בזה מאוד, כי בדרך כלל מפחד האדם פן יטנפו בגדיו או שלא יכווה ממי ההגעלה מהניצוצות החמים, וזה גורם להפסק במים. ויש להקפיד בזה במיוחד כשמכשירים כלי גדול שיתמלא כל הכלי כולו ללא הפסק, כי אם ישליכו קצת מים ויגלגלו לאחר מכן את הכלי כדי שיעברו המים על כל חלקיו, אין זה חשוב עירוי דכלי ראשון אלא עירוי מעירוי.<small>(43)</small> אבל אם נותן מים ברציפות עד שיתמלא הכלי כולו או עד שיגיעו המים על כל הדפנות כולם, אין זה חשוב כהפסק אפילו שהכלי בפועל מתמלא רק אחר זמן, ולכן כשמערה מים על השיש של המטבח יש להקפיד שישפוך המים ללא הפסק, וכששופך את המים ללא הפסק והמים מתפשטים לעבר השיש חשיב כעירוי ואין צריך לשפוך מים על כל מקום ומקום בנפרד.<p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, שלא יהיה הפסק בעירוי">שלא יהיה הפסק בעירוי</h3><p dir="rtl">
<b>כה</b>. מכלל הדברים הנאמרים בסעיפים הקודמים למדנו שיש להקפיד שלא יגעו המים בדבר אחר קודם שיבואו על הכלי שצריך להכשירו, שאם לא כן אין דינו כעירוי מכלי ראשון אלא מכלי שני, ואפילו אם לא נפסק חיבור המים מהכלי חשיב כהפסק.<small>(44)</small> וכמו כן לא יערה על הכלים שצריך להכשירם על ידי שיפוך מהכלי הראשון לתוך משפך שאינו מחובר ישירות לכלי והמשפך לתוך הכלי הצריך הכשר אלא ישפוך ישירות מהכלי הראשון.<small>(45)</small> ומכל מקום אם מחובר לכלי הראשון צינור, המים שעוברים דרך הצינור נחשבים ככלי ראשון, ולכן העירוי שמערים דרך הצינור חשוב כעירוי מכלי ראשון לכל דבר.<small>(46)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, עירוי מכלי ראשון, הכשר ע"י אבן מלובנת">הכשר ע"י אבן מלובנת</h3><p dir="rtl">
<b>כו</b>. בדברי הפוסקים הובא עוד הכשר על ידי עירוי עם אבן מלובנת, והיינו ששמים אבן או ברזל רותחים בכל המקום שרוצים להכשיר או סמוך לו, ושופכים על האבן מים חמים בחום שהיד סולדת בהם אפילו מכלי שני, ומעבירים את האבן בכל המקומות שרוצים להכשיר, ודינה כהגעלה בכלי ראשון שאינו על האש, ובזמנינו לא נהגו בהכשר זה, זולת בכלים גדולים שאי אפשר להכשירם או בכלים שאי אפשר לפרקם בכדי להגעילם, ולכן לא ראינו צורך להאריך בפרטי הדינים בזה.<small>(47)</small><p dir="rtl">
<h2 dir="rtl" id="400_piskei_moshe_hagaala_lepesach, פרק ג' סוגי הכשר הכלים, כלי שני עירוי מכלי שני">כלי שני-עירוי מכלי שני</h2><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, כלי שני עירוי מכלי שני, כלי שני עירוי מכלי שני">כלי שני-עירוי מכלי שני</h3><p dir="rtl">
<b>כז</b>. הכשר בתוך כלי שני נעשה לכלים שבלעו חמץ בכלי שני וכגון כפיות, מזלגות, סכינים וכפות וכל כיוצא בזה, מפני שאין דרך להגיס בהם בקדירה אלא לאכול מהם בכלי שני. ומכל מקום טוב להגעיל כל כלי שני על ידי עירוי מכלי ראשון אפילו שהוא בלע על ידי עירוי מכלי שני. ועירוי מכלי שני עושים לכלים שבלעו בעירוי מכלי שני, וטוב להכשירו בעירוי מכלי ראשון.<small>(48)</small> וכלים אלו מועיל להם הכשר בכלי שני או בעירוי בכלי שני, גם אם לפעמים השתמשו בהם בכלי ראשון.<small>(49)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, כלי שני עירוי מכלי שני, הכשר לכלי שבלע ע"י עירוי מכלי ראשון">הכשר לכלי שבלע ע"י עירוי מכלי ראשון</h3><p dir="rtl">
<b>כח</b>. כל האמור בסעיף הקודם מדובר בכלי שבלע בכלי שני ממש וכגון שנתנו לתוכו מאכל יבש על ידי כף הגשה, אבל כלי שעירו לתוכו מאכל לח ישירות מכלי ראשון, אף על גבי שהוא נקרא כלי שני, מכל מקום מכיון שהוא בלע על ידי עירוי מכלי ראשון אי אפשר להגעילו על ידי עירוי מכלי שני, אלא צריך להגעילו בעירוי מכלי ראשון, ולכן אם נתנו מאכל שנתבשל בכלי ראשון לתוך צלחת או קערה, הכשרה בעירוי מכלי ראשון, ואם נתנו על הקערה או הצלחת על ידי מצקת או כף גדולה וכיוצא בזה, אפשר להכשירה על ידי עירוי מכלי שני, כיון שהמצקת חשוב ככלי שני, אלא אם כן הדרך להשהות את המצקת או הכף בתוך הכלי ראשון, שאז יש למצקת דין של כלי ראשון וממילא כששפכו ממנה לתוך הכלי זה חשוב כעירוי מכלי ראשון שהכשרו על ידי עירוי מכלי ראשון וכאמור.<small>(50)</small>         <p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, כלי שני עירוי מכלי שני, בליעה ע"י דבר גוש בכלי שני">בליעה ע"י דבר גוש בכלי שני</h3><p dir="rtl">
<b>כט</b>. אין חילוק בכל האמור בין נתנו בכלי שני מאכל עם רוטב לבין אם נתנו בו דבר גוש, שבכל מקרה דינו ככלי שני והכשרו על ידי כלי שני, וראוי ונכון להכשירו על ידי עירוי מכלי ראשון, ולכן קערות שמוזגים לתוכם אוכל מכלי ראשון ואוכלים בהם <span class="booklinks" onclick="sendBookLink(this)" onmouseover="setBookLinkTitle(this)">(והקערות עשויות מדבר שיש תקנה להכשירו)</span> אפשר להכשירם בכלי שני וראוי להכשירם בעירוי מכלי ראשון.<small>(51)</small> והוא הדין אם נתנו בכלי שני דבר חריף.<small>(52)</small><p dir="rtl">
<h3 dir="rtl" id="400_piskei_moshe_hagaala_lepesach, פרק ג' סוגי הכשר הכלים, כלי שני עירוי מכלי שני, בישלו בכלי שני ללא הכשר">בישלו בכלי שני ללא הכשר</h3><p dir="rtl">
<b>ל</b>. אף על פי שנתבאר בסעיף הקודם שגם כלי שני צריך הכשר, מכל מקום אם בישלו בכלי שני בפסח ללא הכשר והכלי אינו בן יומו יש להתיר המאכל אפילו לאשכנזים שסוברים שנותן טעם לפגם אסור בפסח.<small>(53)</small><p dir="rtl">
<h2 dir="rtl" id="400_piskei_moshe_hagaala_lepesach, אינדקס (לפי סדר א ב)">אינדקס (לפי סדר א-ב)</h2><p dir="rtl">
<b>כללים לאינדקס</b><p dir="rtl">
א] בכל מקום שכתבנו שהכלים צריכים הגעלה או ליבון מדובר שהשתמשו בהם בחמץ. <p dir="rtl">
ב] גם כהשתמשו בכלי בחמץ צריך שיהיה החמץ חם (מלבד שהדבר היה חריף או שנכבש ונמלח שם). <p dir="rtl">
ג] שהכלי עשוי מדבר שצריך הכשר (לאשכנזים כל סוגי הכלים ולספרדים כל הכלים מלבד זכוכית שאינו צריך הכשר כלל). <p dir="rtl">
ד] כל מקום שכתבנו שצריכים הכשרה, פירושו, כפי תשמישו הכשרו, שאם ישתמשו בו ככלי ראשון הכשרו בכלי ראשון, ואם השתמשו בו בעירוי מכלי ראשון, הכשרו בעירוי מכלי ראשון ועל זו הדרך.  <p dir="rtl">
<b>אסכלאות:</b> הכשרם על ידי ליבון כיון שמשתמשים בהם בחמץ יבש. <p dir="rtl">
<b>בלנדר:</b> אינו צריך הכשר מכיון שאין דרך להשתמש בו בחמץ וגם אם משתמשים בו בחמץ, החמץ קר.<p dir="rtl">
<b>בקבוק טרמוס:</b> אם השתמש בו למים רותחים בלבד, דיו בשטיפה והדחה אפילו בצונן, ואם השתמשו בו בחמץ יש לערות עליו מים מכלי ראשון.<p dir="rtl">
<b>בקבוק תינוק (פלסטיק):</b> צריך לנקותו היטב שירי מאכל שבתוכו ויערה עליו מים רותחים מכלי ראשון. <p dir="rtl">
<b>בקבוקי שתיה:</b> אינם צריכים הכשר כיון שעיקר תשמישם בדבר קר, ואם נשתמשו בהם בדבר חם לח צריך עירוי מכלי ראשון.<p dir="rtl">
<b>גביע של יין (מתכת/חרס):</b> אינו צריך הכשר כלל <p dir="rtl">
<b>דורלקס:</b> דינו ככלי זכוכית שלספרדים אינו צריך הכשר כלל ולאשכנזים כן.<p dir="rtl">
<b>חביות:</b> חביות שנדבק בהם מאוד המאכל או שמרי השתיה וקודם ההגעלה או העירוי צריכים לנקותם ולנקרם היטב, לפיכך יש שנהגו שלא להשתמש בהם כלל, ומנהג נכון הוא, והמקילים בזה צריכים לנקות הכלי היטב היטב קודם הכשרו.<p dir="rtl">
<b>חרסינה:</b> דינם ככלי חרס שאין תקנה להכשירם <p dir="rtl">
<b>כד לחלב (פלסטיק):</b> אינו צריך הכשר כלל<p dir="rtl">
<b>כוסות:</b> אין צריך הכשר כיון שעיקר תשמישו בדבר קר ואם נשתמשו בו בדבר לח צריך הכשר כפי תשמישו.<p dir="rtl">
<b>כיור:</b> הכשרו על ידי שיערה עליו מים רותחין, ואז רשאי להשתמש בו אפילו לכתחילה. ויש נוהגים לצפותו קודם הפסח בנייר כסף או שמלבישים בתוכו כיור אחר רק לימי הפסח, והוא חומרא בעלמא.<p dir="rtl">
<b>כיסוי הכלים:</b> צריך הכשר כדין הכלי עצמו.<p dir="rtl">
<b>כירים:</b> כירים (חצובה) שנמצאים על האש שמניחים עליהם את הסירים או המחבתות, יש להכשירם בעירוי מים רותחים מכלי ראשון שעל האש, ויש לנקותם היטב קודם ההגעלה, ויש שנהגו לכסות את הכירים בנייר כסף במשך כל ימי הפסח. <p dir="rtl">
<b>כירים חשמליות:</b> יש להכשירם כדין חצובה בעירוי מים רותחים מכלי ראשון שעל האש, ויש לנקותם היטב קודם ההגעלה, וטוב  להדליקה כשעה על החום הגבוה ביותר.<p dir="rtl">
<b>כירים קרמיות:</b> לספרדים דיני ככלי זכוכית שאינם צריכים הכשר, לאשכנזים דינם ככלי חרס.  <p dir="rtl">
<b>כלי חרס:</b> אין להם תקנה לעולם אפילו כשאינו מקפיד אם הכלי יבקע.<p dir="rtl">
<b>כף חשמלית:</b> אינה צריכה הכשר כלל וכדין קומקום.<p dir="rtl">
<b>כפות, כפיות:</b> הדרך להשתמש בהם בכלי שני, דהיינו שרגילים לערות את התבשיל מתוך הסיר או הקדרה לתוך קערה גדולה, ומן הקערה נותנים אל תוך הצלחת, לכן די להכשיר צלחות וכפות אלו בכלי שני, דהיינו שיערו רותחים מכלי ראשון אל תוך קערה גדולה, ויכניסו לתוכה הצלחות והכפות הללו.<p dir="rtl">
<b>מבערים:</b> המעברים אינם צריכים הכשר כלל, וכן השטח שתחת הכירים אינו צריך הכשר כלל, אלא מספיק לנקותו.<p dir="rtl">
<b>מברשת שנים:</b> שטיפה והדחה היטב במים צוננים. ויש מחמירים להשתמש במברשת מיוחדת לפסח.  <p dir="rtl">
<b>מגרדת (פומפיה):</b> אינו צריכה הכשר כלל כיון שאין משתמשים בה בחמץ, ואם השתמשו בה בחמץ צריך לנקותה בלבד. <p dir="rtl">
<b>מגרדת לפרות וירקות (פומפיה):</b> ניקוי שטיפה והדחה במים צוננים.<p dir="rtl">
<b>מדיח כלים:</b> מדיח כלים אין צריך להכשירו לפסח מפני שהמים והחומר ניקוי פוגם את החמץ שבתוכו, אלא שאם אפשר ינקו את המכונה והמסנן שבה מכל לכלוך ושיירי מאכל ויפעילו את המכונה פעם אחת עם חומרי ניקוי הפוגמים, וכן נהגו האשכנזים.<p dir="rtl">
<b>מזלג:</b> יש להגעילו במים רותחים בכלי שני.<p dir="rtl">
<b>מזלגות:</b> הדרך להשתמש בהם אלא בכלי שני, דהיינו שרגילים לערות את התבשיל מתוך הסיר או הקדרה לתוך קערה גדולה, ומן הקערה נותנים אל תוך הצלחת, לכן די להכשיר מזלגות אלו בכלי שני, דהיינו שיערו רותחים מכלי ראשון אל תוך קערה גדולה, ויכניסו לתוכה את המזלגות הללו.<p dir="rtl">
<b>מחבת:</b> מחבת שמטגנים בה חמץ אינה צריכה ליבון אלא מותרת בהגעלה, שהואיל ומטגנים בה בשמן דינה כמשתמשים בה בדבר לח, וכן מחבת שהשתמשו בה בכל השנה בדברים שאינם חמץ וכגון שעשו בו חביתות עם הרבה שמן וכיוצא בזה, וכמה פעמים השתמשו בו בחמץ, מועיל לה הגעלה לפסח. ואם הדרך לתת במחבת שנותנים בו מעט שמן וכיוצא בזה רק בכדי שהאוכל לא ידבק, לכתחילה ראוי ללבנו והמיקל בהגעלה יש לו על מה שיסמוך.<p dir="rtl">
<b>מיחם:</b> אם דרך שימושו הוא במים בלבד ורק לפעמים מניחים על המכסה פיתות או בורקסים בכדי לחממם, יש להכשיר את המכסה של המיחם על ידי הגעלה גם כשהמאכל ההיתר שהשתמשו באותו הכלי היה יבש, וכל שכן שיש להקל בהגעלה עם המאכל היה לח, אולם אין צריך להכשיר את כל המיחם אלא אך ורק את המכסה שנתנו עליו את החמץ, כיון שנעשה קודם הפסח הו"ל נ"ט נ"ט דהיתרא. <p dir="rtl">
<b>מיקסרים <span class="booklinks" onclick="sendBookLink(this)" onmouseover="setBookLinkTitle(this)">(בלנדרים מטחנות וכל כיוצא בזה)</span>:</b> אם משתמשים בהם כל השנה בדברים שאינם חמץ אינם צריכים הכשר לפסח כלל, ואם השתמשו בהם בדברים שהם חמץ וכגון שטחנו שם בשר עם פירורי לחם או פירות וירקות לילדים עם בסקויטים וכיוצא בזה, יש לנקותם היטב היטב והם כשרים לפסח, ויש שנמנעים שלא להשתמש בהם בפסח מפני שחוששים שמא נפל פירורי חמץ לתוך המיקסר וקשה מאוד לנקותו, ואם השתמשו במכשירים הנ"ל בדברים חריפים וכגון שטחנו בשר עם פירורי לחם ושום וכיוצא בזה, יש לנקותם היטב ולהגעילם.<p dir="rtl">
<b>מיקרוגל:</b> אם חיממו בו כל השנה חמץ, יש להשבית את פעילותו למשך 24 שעות ולנקותו היטב עם חומר ניקוי מכל הלכלוך והשאריות של האוכל, ואחר 24 השעות יש להניח בתוכו קערה או כוס מלאה במים ובחומר ניקוי כגון סבון וכיוצא בזה, ואז יפעיל את המיקרוגל בעוצמה החזקה ביותר עד שיתמלא המיקרוגל באדים, ועל מנת לקבל את התוצאה הטובה ביותר, ולוודא כי הכשרה זו מתבצעת באותה הדרך שבא מתמלא התנור באדים כתוצאה מן השימוש בו במשך כל ימות השנה, יש להניח קערה שטוחה עם חומר ניקוי, אשר גובהה אינו עולה על כ-1/4 מגובה חלל תא התנור, ולהרתיח בתוכה כ-1/2 ליטר מים, עד שיתאדו לגמרי, וטוב לכסות את האוכל במכסה מיוחד בימי הפסח.<p dir="rtl">
<b>מכסה:</b> מכסה הסיר ושאר סוגי הכלים - כל כיסוי הכשרו כדין הכשר  הכלי.<p dir="rtl">
<b>מלחיה ממתכת:</b> אינה צריכה הכשר כלל.<p dir="rtl">
<b>מנגל/ מנגל חשמלי:</b> אם שהשתמשו בו בכל השנה בבשר ותבלינים שאינם חמץ וחיממו בו כמה פעמים פיתות וכיוצא בזה, אפשר להכשיר את הרשת בהגעלה ואין צריך ללבנה.<p dir="rtl">
<b>מסחטה:</b> אינה צריכה הכשר כלל<p dir="rtl">
<b>מסננת:</b> צריכה הכשר בעירוי מכלי ראשון כיון שבדרך כלל נותנים עליהם פתיתים ומקרונים וכיוצא מכלי ראשון, ואם אין דרך ליתן עליה חמץ כלל, אינה צריכה הכשר. <p dir="rtl">
<b>מערוך <span class="booklinks" onclick="sendBookLink(this)" onmouseover="setBookLinkTitle(this)">(כלי ללישת הבצק)</span>:</b> עם הוא עשוי ממתכת צריך שטיפה והדחה היטב במים צוננים. ואם הוא עשוי מעץ, צריך שטיפה והדחה היטב בפרט בין החריצים, וטוב להגעילה במים רותחים בכלי ראשון. <p dir="rtl">
<b>מפצח אגוזים:</b> אינו צריך הכשר כלל, כיון שאין תשמישו בחמץ.<p dir="rtl">
<b>מצקת:</b> אם הדרך להשהות המצקת בתוך הכלי ראשון, יש להגעילה על ידי כלי ראשון או על ידי עירוי מכלי ראשון ואם אין דרך להשהותה בכלי ראשון, הכשרה בכלי שני.<p dir="rtl">
<b>מקלף:</b> אינו צריך הכשר כלל.<p dir="rtl">
<b>נפה:</b> צריך לשפשפה ולנקותה היטב והאשכנזים נהגו להחמיר בזה ומשתמשים בנפה מיוחדת לפסח. <p dir="rtl">
<b>סיר לחץ:</b> סיר לחץ שחומו מגיע ליותר ממאה מעלות, מועילה לו הגעלה במים רותחים אינם מגיעים לחום זה, וזאת בתנאי שניקו היטב את הלכלוך שמצטבר בגומי הנמצא במכסה.<p dir="rtl">
<b>סיר עוגה:</b> סיר עוגה שנותנים בו מעט שמן וכיוצא בזה רק בכדי שהאוכל לא ידבק, לכתחילה יש ללבנו והמיקל להגעילו יש לו על מה שיסמוך.<p dir="rtl">
<b>סירים:</b> סירים וכיוצא בזה שדרך שימושם בדברים שאינם חמץ ורק פעמים עשו בהם דבר חמץ, צריך להכשירם לפסח על ידי הגעלה אפילו שהשתמשו בו ביבש, ואם רוב תשמישו בדבר יבש, צריך ללבנו.<p dir="rtl">
<b>סכין/סכיני מטבח:</b> סכיני מטבח שמשתמשים בהם בכלי ראשון יש להגעילם בכלי ראשון שעל האש, ואפילו אם פעמים נשתמשו בהם על האש ממש וכגון שתחבה באיזה פשטידא או עוגה שהם חמץ, יש להתירם בהגעלה, אבל סכינים שאוכלים בהם בכלי שני יש להכשרים בכלי שני. ואם יש לסכין ידית מחוברת על ידי מסמרים וכיוצא בזה, יש לנקותו היטב על ידי שפשוף בחומר ניקוי ואחר כך יגעיל את הסכין עם הקתא, ומי שיש באפשרותו יקנה סכין מיוחדת לפסח.<p dir="rtl">
<b>פומפיה:</b> אינו צריכה הכשר כלל כיון שאין משתמשים בה בחמץ, ואם השתמשו בה בחמץ די לה בשטיפה והדחה. <p dir="rtl">
<b>פורצליין:</b> כלי פורצליין (פרפורי) דינם ככלי חרס, ואם נשתמשו בהם בחמין אין הגעלה מועילה להם כלל, וכל שכן שיש להחמיר בכלי החרסינה המצופים הדומים במראיהם לכלי פורצליין, שהם אסורים ככלי חרס ממש.<p dir="rtl">
<b>פותחן <span class="booklinks" onclick="sendBookLink(this)" onmouseover="setBookLinkTitle(this)">(בקבוקים / קופסאות)</span>:</b> אינו צריך הכשר כלל. <p dir="rtl">
<b>פיירקס:</b> כלים חסיני אש כפיירקס, דורלקס ארקורוק וכדומה, דינם ככלי זכוכית שאינם צריכים הגעלה אפילו אם בישלו בהם או השתמשו בהם בכלי ראשון על האש, אלא שטוב שלא להשתמש בכלים אלו בפסח בכלי ראשון.<p dir="rtl">
<b>פלאטה חשמלית:</b> יש להגעילה על ידי עירוי מכלי ראשון, ואם הדרך לתת על הפלאטה חמץ ישירות ללא הפסק, יש ללבנה תחילה, ומכיון שיש לחוש שלא ילבנה יפה שמא יפקע בחום האש, לפיכך לכתחילה יש להחליפה בפסח בפלאטה חדשה, ומי שאין באפשרותו להחליפה בחדשה, ינקה הפלאטה היטב היטב בחומר מנקה, לא ישתמש בה 24 שעות חמץ קודם הפסח, ידליקה כשעה, ויערה עליה מים מכלי ראשון בעודה רותחת וישים עליה כל הפסח נייר כסף או נייר אפיה.<p dir="rtl">
<b>קולף ביצים:</b> אינו צריך הכשר כלל כיון שאין שימושו בחמץ.<p dir="rtl">
<b>קומקום:</b> קומקום או מיחם להרתחת מים שמצטבר על דפנותיהם שכבה של אבן, אין צריך הגעלה כלל, והמחמיר לנקות הקומקום בחומרים המיוחדים, ולהרתיחו במים תבוא עליו הברכה.<p dir="rtl">
<b>קוצץ ירקות:</b> אינו צריך הכשר כלל.<p dir="rtl">
<b>קרש חיתוך לפירות וירקות עץ/פורמיקה:</b> אינו צריך הכשר כלל.<p dir="rtl">
<b>רשתות:</b> רשתות של תנור אין להם תקנה, ולכן צריך להחליפם בחדשים קודם הפסח, אלא אם כן לא השתמשו עליהם בכל השנה בחמץ ישירות, וכגון שנתנו עליהם נייר כסף או אפיה וכיוצא בזה שאז יש להתירם בהגעלה או שיסיקם עם התנור במשך שעה וכאמור.<p dir="rtl">
<b>שולחנות:</b> השולחנות שאוכלים עליהם כל ימות השנה, אם הם מכוסים בכל השנה <span class="booklinks" onclick="sendBookLink(this)" onmouseover="setBookLinkTitle(this)">(במפה או שעוונית או זכוכית)</span>, אין צורך להכשירם כלל, ודי להם ניגוב יפה יפה, ויכסם במפה נקיה, ודיו. ואם אוכלים עליהם ממש בלי שום הפסק של מפה וכיוצא בזה, נוהגים לערות עליהם רותחים מכלי ראשון, ואם חושש עליהם שיתקלקלו, יוכל להשתמש בהם בפסח על ידי שיכסם מפה או שעוונית חדשה ונקיה ודיו.<p dir="rtl">
<b>שינים תותבות:</b> שטיפה והדחה היטב במברשת עם משחת שינים, כדי שלא ישאר בהם שום חשש חמץ בעין ודיו. וטוב לערות עליהם מים חמים מכלי ראשון. ואם חושש שיתקלקלו לא יחמיר!<p dir="rtl">
<b>שיפודים:</b> הכשרם על ידי ליבון כיון שמשתמשים בהם בחמץ יבש.<p dir="rtl">
<b>שיש מטבח:</b> מעיקר הדין אפשר להכשירו על ידי שטיפה והדחה אלא שנכון שיערה עליו מים רותחים מכלי ראשון, והאשכנזים נהגו לערות מים תוך כדי העברת אבן מלובנת שהיא אבן שחיממו אותה על גבי האש עד שהתחממה לחום של יותר משמונים מעלות צלזיוס, ומכשירים משטחים גדולים שאין אפשרות להכניסם לכלי ראשון, על ידי שיוצקים עליה מים חמים מקומקום רותח. וקודם העירוי יש להקפיד לייבש את השיש כדי שלא יצטננו המים הרותחים, אלא אם כן שופכים מדוד רותח על כל השיש בבת אחת.<p dir="rtl">
<b>תבניות:</b> תבניות של תנור אין להם תקנה, ולכן צריך להחליפם בחדשים קודם הפסח, אלא אם כן לא השתמשו עליהם בכל השנה בחמץ ישירות, וכגון שנתנו עליהם נייר כסף או אפיה וכיוצא בזה שאז יש להתירם בהגעלה או שיסיקם עם התנור במשך שעה וכאמור.<p dir="rtl">
תבנית פשטידה <span class="booklinks" onclick="sendBookLink(this)" onmouseover="setBookLinkTitle(this)">(שנותנים בה מעט שמן)</span>: צריכה ליבון עד שיהיו ניצוצות של אש ניתזים ממנה. ויש חולקים ומתירים את התבנית בהגעלה, מאחר שנותנים בה מעט שמן, והמיקל יש לו על מה שיסמוך.<p dir="rtl">
<b>תנור:</b> תנור שאפו בו בכל השנה חמץ, יש לנקותו היטב בחומר ניקוי עד שלא יהיה דבוק בדופנותיו חמץ בעין, ואחר כך יסיקהו במעלות החום הגבוה ביותר במשך שעה, והוכשר בכך, וראוי שלא להשתמש בו 24 שעות קודם שיסיקנו לפסח. <p dir="rtl">
<br><center><p dir="rtl">
<b>תם ונשלם שבח לאל בורא עולם!</b><p dir="rtl">
</center><p dir="rtl">
<h2 dir="rtl" id="400_piskei_moshe_hagaala_lepesach, מפתח ערכים מפורט">מפתח ערכים מפורט</h2><p dir="rtl">
<center><p dir="rtl">
הוראות שימוש: ציון כזה <<א-ג>> &nbsp; פירושו: פרק א הלכה ג<p dir="rtl">
</center><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אבן">אבן</h3><p dir="rtl">
הכשר כלי אבן <<א-כב>> <p dir="rtl">
הנ"ל כשיש בכלי סדק <<א-כב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אבן מלובנת">אבן מלובנת</h3><p dir="rtl">
טעם נתינתה במים <<ג-י>> <p dir="rtl">
הכשר ע"י אבן מלובנת <<ג-כו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אדים">אדים</h3><p dir="rtl">
מי הגעלה שהתחממו ע"י אדים <<ג-טז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אין מבטלין איסור לכתחילה">אין מבטלין איסור לכתחילה</h3><p dir="rtl">
בטעם שמותר להגעיל כלים ולבטל האיסור <<א-א בהערה>><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אלומיניום">אלומיניום</h3><p dir="rtl">
הכשר כלי העשוי מאלומיניום <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אמאייל">אמאייל</h3><p dir="rtl">
הכשר כלי אמאייל <<א-כא>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, אסכלאות">אסכלאות</h3><p dir="rtl">
הכשרו א כו,לג<p dir="rtl">
כשמערה עליו מים במה צריך ליזהר <<ג-כד,כה>><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בדיל">בדיל</h3><p dir="rtl">
הכשר כלי העשוי מבדיל <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בן יומו">בן יומו</h3><p dir="rtl">
הכשר לכלי בן יומו <<ב-ט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בלנדר">בלנדר</h3><p dir="rtl">
הכשרו <<א-מג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בקבוקי בירה">בקבוקי בירה</h3><p dir="rtl">
הכשרם <<א-כד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בקבוקי שתיה">בקבוקי שתיה</h3><p dir="rtl">
הכשרם <<א-מה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בקבוק תינוק">בקבוק תינוק</h3><p dir="rtl">
הכשרו <<א-יד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בקליט">בקליט</h3><p dir="rtl">
הכשר כלי בקליט <<א-כג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ברזל">ברזל</h3><p dir="rtl">
הכשר כלי העשוי מברזל <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ברכה">ברכה</h3><p dir="rtl">
הטעם שאין מברכים על הגעלת כלים <<א-ב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, בשר וחלב">בשר וחלב</h3><p dir="rtl">
הכשר כלי חמץ בשריים וחלביים <<ב-ט>> <p dir="rtl">
הנ"ל הכשרם ביחד <<ב-ט>> <p dir="rtl">
הנ"ל כשהם אינם בני יומן <<ב-ט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, גביע יין">גביע יין</h3><p dir="rtl">
אם צריך הכשר א<p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, דורלקס">דורלקס</h3><p dir="rtl">
הכשר כלי דורלקס <<א-כה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, הגעלת כלים">הגעלת כלים</h3><p dir="rtl">
אם חשובה כמצות "עשה" או "לא תעשה" <<א-א>> <p dir="rtl">
הטעם שאין מברכים על ההגעלה <<א-ב>> <p dir="rtl">
מהו הגעלה <<ג-ז>> <p dir="rtl">
לכלים שאין תשמישם בחמץ כל השנה כלל <<א-ג>> <p dir="rtl">
לכלים שאין תשמישם קבוע לחמץ אבל לא מקפידים לבדוק האם השתמשו בהם בחמץ <<א-ג>> <p dir="rtl">
לכלים חדשים <<א-ג>> <p dir="rtl">
הגעלה לחצאין <<א-ו>> <p dir="rtl">
לכלים שלא השתמשו בהם 24 שעות <<א-ז>> <p dir="rtl">
לכלים שלא השתמשו בהם 12 חודש <<א-ז>> <p dir="rtl">
הגעלה בערב פסח א י, <<ב-י>> <p dir="rtl">
בפסח עצמו <<א-יא>> <p dir="rtl">
הגעלה לכלי שהשתמשו בהם בחמץ צונן <<א-יב>> <p dir="rtl">
הגעיל כלי במקום ללבנו <<א-יג>> <p dir="rtl">
הנ"ל כשהכלי אינו בן יומו <<א-יג>> <p dir="rtl">
הנ"ל כשבישל בכלי ללא ליבון <<א-יג>> <p dir="rtl">
הכנת הכלי להגעלה <<ב-א>> <p dir="rtl">
הנ"ל כשהגעילו אותו ללא נקיון <<ב-א>> <p dir="rtl">
לכלי בן יומו <<ב-ט>> <p dir="rtl">
הכשר כלי בשר וחלב <<ב-ט>> <p dir="rtl">
הנ"ל הכשרם ביחד <<ב-ט>> <p dir="rtl">
הנ"ל כשהם אינם בני יומן <<ב-ט>> <p dir="rtl">
הגעלה בשאר משקים לא במים <<ג-ח>> <p dir="rtl">
הגעלה במים שאינן מעלים בועות <<ג-ט>> <p dir="rtl">
הכשר הכלי שמגעילין בו <<ג-יט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, הכשר">הכשר</h3><p dir="rtl">
הכשר כלי גדול <<א-ה>> <p dir="rtl">
השתמשו בכלי לא הכשר מה דין האוכל <<א-ח>> <p dir="rtl">
הנ"ל כשעבר 24 שעות מהשימוש בחמץ <<א-ח>> <p dir="rtl">
הנ"ל כשעבר 12 חודש מהשימוש בחמץ <<א-ח>> <p dir="rtl">
הנ"ל כשעשו כן במזיד <<א-ח>> <p dir="rtl">
הכשר הכלי שמגעילין בו <<ג-יט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, זהב">זהב</h3><p dir="rtl">
הכשר כלי העשוי מזהב <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, זכוכית">זכוכית</h3><p dir="rtl">
הכשר כלי זכוכית <<א-כד>> <p dir="rtl">
הכשר כלי זכוכית שהכניסו בהם משקה של חמץ לקיום <<א-כה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חריף">חריף</h3><p dir="rtl">
הכשר כלי שני שהשתמשו בחריף <<ג-כט>> <p dir="rtl">
כבישה בחריף א יב בהערה<p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חביות">חביות</h3><p dir="rtl">
הכשר חביות שנדבק בהם מאכל <<א-יח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חמץ">חמץ</h3><p dir="rtl">
כלים שבלועים בחמץ אם מותר להשתמש בהם ללא הכשר <<א-א>> <p dir="rtl">
שימוש בכלי חמץ במאכל קר <<א-יד>> <p dir="rtl">
כלים שהדרך להשתמש בהם כל השנה בחמץ קר, הכשרם <<א-יד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חריטות">חריטות</h3><p dir="rtl">
כלי שיש עליו חריטות הכשרו <<ב-ד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חריצים">חריצים</h3><p dir="rtl">
צריך לנקות חריצי הכלים <<ב-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חרס">חרס</h3><p dir="rtl">
אם יש תקנה לכלי חרס <<א-טז>> <p dir="rtl">
הנ"ל כשהשתמש בכלי שני <<א-טז>> <p dir="rtl">
שמצופה בזכוכית <<א-טז>> <p dir="rtl">
שאי אפשר להכשירו מה יעשה <<א-טז>> <p dir="rtl">
כלי חרס שאדם אינו חס עליו אם אפשר להכשירו <<א-יז>> <p dir="rtl">
הכשר לכלי חרס שבלע בצונן <<א-יח>> <p dir="rtl">
הנ"ל באיזה כלי מכשירו <<א-יט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חרסינה">חרסינה</h3><p dir="rtl">
הכשר כלי חרסינה <<א-כ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, חשמל">חשמל</h3><p dir="rtl">
מי הגעלה שהתחממו ע"י החשמל ג יד, <<ג-כב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, טרמוס">טרמוס</h3><p dir="rtl">
דינו כלי שני <<א-יד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ידות הכלים">ידות הכלים</h3><p dir="rtl">
אם צריכים הכשר <<א-מח>> <p dir="rtl">
הנ"ל כיצד יכשירם <<א-מח>> <p dir="rtl">
הנ"ל כשבישלו ללא הכשר <<א-מח>> <p dir="rtl">
נקיונם לפני הכשרם <<ב-ח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, יום טוב">יום טוב</h3><p dir="rtl">
ליבון ביו"ט אם מותר <<ג-ו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כבישה">כבישה</h3><p dir="rtl">
הגעלה בעירוי לכלי שבלע ע"י כבישה <<ג-כג>> <p dir="rtl">
בכלי שני שהשתמשו בחריף <<א-יב בהערה>><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כד חלב">כד חלב</h3><p dir="rtl">
אם צריך הכשר <<א-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כוסות">כוסות</h3><p dir="rtl">
הכשרם <<א-מה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כיור">כיור</h3><p dir="rtl">
הכשר כיור <<א-כ,מג>><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כיסוי הכלים (מכסה)">כיסוי הכלים (מכסה)</h3><p dir="rtl">
אם צריכים הכשר <<א-מט>> <p dir="rtl">
כיצד יכשירם <<א-מט>> <p dir="rtl">
הכנתם קודם ההגעלה <<ב-ח>> <p dir="rtl">
הכשרם  <<ב-ח>> <p dir="rtl">
אם צריך לפרק הידית <<ב-ג>> <p dir="rtl">
כיסוי של מיחם הכשרו <<א-לה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כירים">כירים</h3><p dir="rtl">
הכשרם <<א-לט>> <p dir="rtl">
השטח שתחת הכירים אם צריך הכשר <<א-לט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי">כלי</h3><p dir="rtl">
אם מותר להשתמש בכלים שבלועים בחמץ ללא הכשר <<א-א>> <p dir="rtl">
בנ"ל אם מותר להשתמש בו במאכל קר <<א-ט>> <p dir="rtl">
שהשתמשו בו בחמץ בחלקו ולא בכולו, <<א-ד>> <p dir="rtl">
בנ"ל שהגעילו רק מקצת הכלי, ובישלו בו <<א-ד>> <p dir="rtl">
גדול כיצד הכשרו <<א-ה>> <p dir="rtl">
כלי שיש בו טלאי הכשרו <<ב-ה>> <p dir="rtl">
הנ"ל כשהטלאי מחובר בברגים <<ב-ה>> <p dir="rtl">
הנ"ל כשיש עליו מדבקות <<ב-ה>> <p dir="rtl">
כלי שיש לו צינורות, נקיונו <<ב-ז>> <p dir="rtl">
השהיית הכלי בתוך מי ההגעלה <<ג-יז>> <p dir="rtl">
הנ"ל כשמגעיל קודם שבת חמישית בע"פ <<ג-יז>> <p dir="rtl">
שטיפתו אחר ההגעלה <<ג-יח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי גדול">כלי גדול</h3><p dir="rtl">
הכשרו <<א-ה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי חדש">כלי חדש</h3><p dir="rtl">
אם צריך להגעילו <<א-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי חרס">כלי חרס</h3><p dir="rtl">
הכשר לכלי חרס שהשתמשו בו בחמץ צונן <<א-יב>> <p dir="rtl">
הנ"ל כשנשרה בו <<א-יב>> <p dir="rtl">
הנ"ל כשיש בו חומץ וכיוצא בזה <<א-יב>> <p dir="rtl">
הנ"ל כשבישלו בכלי ללא הגעלה <<א-יב>> <p dir="rtl">
הנ"ל ביבש <<א-יב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי ראשון">כלי ראשון</h3><p dir="rtl">
הכשרו בכלי ראשון <<א-יד>> <p dir="rtl">
אם מועיל להכשירו ע"י עירוי מכלי ראשון <<ג-יב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כלי שני">כלי שני</h3><p dir="rtl">
הכשרו בכלי שני א יב, <<ג-כז>> <p dir="rtl">
הנ"ל בדבר גוש א יד בהערה, <<ג-כט>> <p dir="rtl">
הנ"ל בדבר חריף <<ג-כט>> <p dir="rtl">
אם יש תקנה לכלי חרס שהשתמש בו בכלי שני <<א-טז>> <p dir="rtl">
שפעמים משתמשים בו גם בכלי ראשון א כט, <<ג-כז>> <p dir="rtl">
מצקת דינה ככלי שני <<ג-כח>> <p dir="rtl">
שבישלו בו ללא הכשר <<ג-ל>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, כפות כפיות">כפות-כפיות</h3><p dir="rtl">
הכשרם <<א-יד,לז>><p dir="rtl">
הנ"ל כשמשתמשים בכלי שני <<א-לח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ליבון">ליבון</h3><p dir="rtl">
מהו ליבון <<ג-א>> <p dir="rtl">
ליבון קל אם מועיל <<ג-א>> <p dir="rtl">
הנ"ל כשהכלי לא בלע ע"י ניצוצות <<ג-א>> <p dir="rtl">
ליבון לחצאין <<א-ו>> <p dir="rtl">
אם מותר ללבן כלי בפסח <<א-יא>> <p dir="rtl">
הכלים שצריכים ליבון א יג <<א-כו>> <p dir="rtl">
הגעיל כלי במקום ללבנו <<א-יג>> <p dir="rtl">
הנ"ל כשהכלי אינו בן יומו <<א-יג>> <p dir="rtl">
הנ"ל כשבישל בכלי ללא ליבון <<א-יג>> <p dir="rtl">
כלי הצריך ליבון ורוצים להשתמש בו כעת בדבר לח אם מועיל להגעילו <<א-כח>> <p dir="rtl">
אם צריך לנקות הכלי קודם הליבון <<ב-א>> <p dir="rtl">
היכן צריך ללבן את הכלי <<ג-ג>> <p dir="rtl">
בחוץ לכלי שבלע מבפנים <<ג-ג>> <p dir="rtl">
ליבון כל הכלי כשהשתמשו במקצתו <<ג-ד>> <p dir="rtl">
שיש לחוש שיתקלקל על ידי הליבון <<ג-ה>> <p dir="rtl">
הנ"ל כשלא חס שיתקלקל <<ג-ה>> <p dir="rtl">
ליבון ביו"ט אם מותר <<ג-ו>> <p dir="rtl">
שטיפת הכלי אחר הליבון <<ג-יח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ליבון קל">ליבון קל</h3><p dir="rtl">
מהו ליבון קל <<ג-א>> <p dir="rtl">
אם מועיל במקום ליבון <<ג-א>> <p dir="rtl">
כשאי אפשר לעשות ליבון רגיל <<ג-ב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מבערים">מבערים</h3><p dir="rtl">
הכשרם <<א-לט>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מדבקות">מדבקות</h3><p dir="rtl">
כלי שיש עליו מדבקות אם צריך להסירם <<ב-ה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מדיח כלים">מדיח כלים</h3><p dir="rtl">
להכשיר בתוכו כלי שני <<א-יד/ב>><p dir="rtl">
הכשרו לפסח <<א-נ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מליחה">מליחה</h3><p dir="rtl">
הכשר כלים שבלעו חמץ ע"י מליחה <<ג-יא>> <p dir="rtl">
הגעלה בעירוי לכלי שבלע ע"י מליחה <<ג-כג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מזיד">מזיד</h3><p dir="rtl">
בישלו בכלי ללא הכשר במזיד מה דין האוכל <<א-ח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מנגל">מנגל</h3><p dir="rtl">
הכשרו <<א-לב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מחבת">מחבת</h3><p dir="rtl">
שמטגנים בה הכשרה <<א-לד>> <p dir="rtl">
הנ"ל כשמטגנים במעט שמן <<א-לה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מי הגעלה">מי הגעלה</h3><p dir="rtl">
שהתחממו ע"י השמש <<ג-יד>> <p dir="rtl">
שהתחממו ע"י חשמל <<ג-יד>> <p dir="rtl">
השהיית הכלי בתוך מי ההגעלה <<ג-יז>> <p dir="rtl">
הנ"ל כשמגעיל קודם שבת חמישית בע"פ <<ג-יז>> <p dir="rtl">
הכשרה <<א-לה>> <p dir="rtl">
אם צריך שיבעבעו <<ג-ט>> <p dir="rtl">
הנ"ל בכלים שבלעו ע"י שריה או מליחה <<ג-יא>> <p dir="rtl">
שהתחממו ע"י השמש <<ג-יד>> <p dir="rtl">
שהתחממו ע"י החשמל <<ג-יד>> <p dir="rtl">
שהתחממו ע"י מיקרוגל <<ג-טו>> <p dir="rtl">
שנתחממו בקיטור או על ידי האדים עצמם <<ג-טז>> <p dir="rtl">
ההשתמשות בהם אחר ההגעלה <<ג-כ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מזלגות">מזלגות</h3><p dir="rtl">
הכשרם <<א-לז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מטחנה">מטחנה</h3><p dir="rtl">
הכשרו <<א-מג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מיחם">מיחם</h3><p dir="rtl">
הכשרו <<ב-ב>> <p dir="rtl">
הנ"ל כשלא השתמשו בו בחמץ <<ב-ב>> <p dir="rtl">
כשנתנו עליו כמה פעמים חמץ <<א-לב>> <p dir="rtl">
הנ"ל אם צריך להכשיר את המיחם עצמו <<א-לב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מיקסר">מיקסר</h3><p dir="rtl">
הכשרו <<א-מג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מיקרוגל">מיקרוגל</h3><p dir="rtl">
הכשרו <<א-מב>> <p dir="rtl">
מי הגעלה שהתחממו ע"י המיקרוגל <<ג-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מפצח אגוזים">מפצח אגוזים</h3><p dir="rtl">
אם צריך הכשר <<א-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מצקת">מצקת</h3><p dir="rtl">
הכשרה <<א-יד>> <p dir="rtl">
אם דינה ככלי ראשון או שני <<ג-כח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מקרר">מקרר</h3><p dir="rtl">
הכשרו <<א-יב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, משקים">משקים</h3><p dir="rtl">
הגעלה בשאר משקים לא במים <<ג-ח>> <p dir="rtl">
אם מותר ללבן כלי ביו"ט <<ג-ו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מפה">מפה</h3><p dir="rtl">
הכשרו <<א-מו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, מתכת">מתכת</h3><p dir="rtl">
הכשר לכלי מתכת שהשתמשו בו בחמץ צונן <<א-יב>> <p dir="rtl">
הנ"ל כשנשרה בו <<א-יב בהערה>><p dir="rtl">
הנ"ל כשיש בו חומץ וכיוצא בזה <<א-יב בהערה>><p dir="rtl">
הכשר כפות וכפיות ממתכת <<א-יד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, נחושת">נחושת</h3><p dir="rtl">
הכשר כלי העשוי מנחושת <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ניילון">ניילון</h3><p dir="rtl">
הכשר כלי ניילון <<א-כג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, נירוסטה">נירוסטה</h3><p dir="rtl">
הכשר כלי העשוי מנירוסטה <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, נקיון">נקיון</h3><p dir="rtl">
נקיון הכלי קודם ההגעלה <<ב-א>> <p dir="rtl">
נקיון הכלי קודם הליבון <<ב-א>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, נפה">נפה</h3><p dir="rtl">
אם אפשר להשתמש בה בפסח <<א-מג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סדקים">סדקים</h3><p dir="rtl">
צריך לנקות סדקי הכלים <<ב-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סיבית">סיבית</h3><p dir="rtl">
הכשר כלי סיבית <<א-כב>> <p dir="rtl">
הנ"ל כשיש בכלי סדק <<א-כב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סיר של עוגה">סיר של עוגה</h3><p dir="rtl">
הכשרו <<א-לה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סירים (קדרות)">סירים (קדרות)</h3><p dir="rtl">
הכשרם על הגעלה <<א-כו, לג>><p dir="rtl">
הנ"ל כשהחמץ אינו רואה את פני האש <<א-כז>> <p dir="rtl">
של כוסכוס, איטריות, מקרונים הכשרם <<א-לה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סל">סל</h3><p dir="rtl">
האם אפשר להגעיל בסל <<א-ו>> <p dir="rtl">
כשמגעיל כלים בתוך סל במה צריך ליזהר <<א-ו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סכין">סכין</h3><p dir="rtl">
הכשר סכינים <<א-לו>> <p dir="rtl">
הנ"ל כשמשתמשים בו בכלי שני <<א-לו>> <p dir="rtl">
הכנתו להכשר <<ב-ו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, סיר לחץ">סיר לחץ</h3><p dir="rtl">
הכשרו <<ג-יג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, עופרת">עופרת</h3><p dir="rtl">
הכשר כלי העשוי מעופרת <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, עירוי">עירוי</h3><p dir="rtl">
עירוי ברצף ללא הפסק <<ג-כד,כה>><p dir="rtl">
הנ"ל כשבלע בהפסק <<ג-כד>> <p dir="rtl">
שלא יגע בכלי אחר ואח"כ יפול לכלי שצריך הכשר <<ג-כה>> <p dir="rtl">
אם צריך לערות על כל מקום בנפרד <<ג-כה>> <p dir="rtl">
הגעלה בעירוי לכלי שבלע ע"י מליחה או כבישה <<ג-כג>> <p dir="rtl">
בכלי שני <<ג-כז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, עירוי מכלי ראשון">עירוי מכלי ראשון</h3><p dir="rtl">
הכשרו על ידי עירוי מכלי ראשון <<א-יד>>, <<ג-כח>> <p dir="rtl">
הנ"ל כשהכשירו בעירוי מכלי שני <<א-יד>> <p dir="rtl">
הנ"ל כשערה עליו מטרמוס <<א-יד>> <p dir="rtl">
אם מועיל להכשיר שבלע בכלי ראשון <<ג-יב>> <p dir="rtl">
כיצד הכשרתו <<ג-כא>> <p dir="rtl">
הנ"ל כשהשתמשו בו פעמים רבות <<ג-כא>> <p dir="rtl">
לערות ע"י מים שהתחממו בחשמל <<ג-כב>> <p dir="rtl">
הגעלה בעירוי לכלי שבלע ע"י מליחה או כבישה <<ג-כג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, עץ">עץ</h3><p dir="rtl">
הכשר כלי עץ <<א-כב>> <p dir="rtl">
הנ"ל כשיש בכלי סדק <<א-כב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, ערב פסח">ערב פסח</h3><p dir="rtl">
הגעלה בערב פסח אם מותרת <<א-י>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, פורצליין">פורצליין</h3><p dir="rtl">
הכשר כלי פורצליין <<א-כ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, פיירקס">פיירקס</h3><p dir="rtl">
הכשר כלי פיירקס <<א-כד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, פלאטה חשמלית">פלאטה חשמלית</h3><p dir="rtl">
הכשרה <<א-מ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, פלדה">פלדה</h3><p dir="rtl">
הכשר כלי העשוי מפלדה <<א-טו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, פלסטיק">פלסטיק</h3><p dir="rtl">
הכשר כלי פלסטיק <<א-כג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, צבת">צבת</h3><p dir="rtl">
כשאוחז הכלי בצבת במה צריך ליזהר <<א-ו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, צונן">צונן</h3><p dir="rtl">
כלי שהשתמשו בו בחמץ צונן אם צריך הכשר <<א-יב>> <p dir="rtl">
הנ"ל בכלי חרס <<א-יב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, צלחות זכוכית">צלחות זכוכית</h3><p dir="rtl">
אם צריכות הכשר <<א-כה>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, צלחות מתכת">צלחות מתכת</h3><p dir="rtl">
הכשרם א יד,מד<p dir="rtl">
הנ"ל כשמשתמשים בכלי שני <<א-לח>> <p dir="rtl">
הנ"ל כשיש דרך לתת עליה חמץ ישירות <<א-מ>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, קומקום">קומקום</h3><p dir="rtl">
הכשרו <<ב-ב>> <p dir="rtl">
הנ"ל כשלא השתמשו בו בחמץ <<ב-ב>> <p dir="rtl">
להכשיר כלים במים שחיממו בו <<ג-כב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, קוצץ ירקות">קוצץ ירקות</h3><p dir="rtl">
רם צריך הכשר <<א-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, קיטור">קיטור</h3><p dir="rtl">
מי הגעלה שנתחממו ע"י קיטור <<ג-טז>> <p dir="rtl">
הגעלה על ידי אדי הקיטור עצמם <<ג-טז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, קרש חיתוך">קרש חיתוך</h3><p dir="rtl">
אם צריך הכשר <<א-ג>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, רוב תשמישו">רוב תשמישו</h3><p dir="rtl">
בהכשר הכלים הולכים בכלי אחר רוב תשמישו <<א-כט>> <p dir="rtl">
הנ"ל כרוב תשמישו כשהכלי שהשתמשו בו מיעוט בן יומו <<א-ל>> <p dir="rtl">
הנ"ל כמשתמש בתשמיש המועט בדרך קבע <<א-לא>> <p dir="rtl">
הנ"ל בכלי שדרך תשמישו אינו בחמץ כלל ולפעמים משתמשים בו בחמץ <<א-לב>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, רשתות">רשתות</h3><p dir="rtl">
הכשרם <<א-מא>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שולחנות">שולחנות</h3><p dir="rtl">
הכשרם <<א-מו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שטיפה">שטיפה</h3><p dir="rtl">
שטיפת הכלי אחר ההגעלה <<ג-יח>> <p dir="rtl">
הנ"ל אחר ליבון <<ג-יח>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שיש המטבח">שיש המטבח</h3><p dir="rtl">
הכשרו <<א-מז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שמש">שמש</h3><p dir="rtl">
מי הגעלה שהתחממו ע"י השמש <<ג-יד>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שעוונית">שעוונית</h3><p dir="rtl">
הכשרו <<א-מו>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, שפודים">שפודים</h3><p dir="rtl">
הכשרם <<א-כו,לג>><p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, תבניות">תבניות</h3><p dir="rtl">
הכשרם <<א-כו, לג, מא>><p dir="rtl">
הנ"ל כשהחמץ אינו רואה את פני האש <<א-כז>> <p dir="rtl">
<h3 dir="rtl" id="400_piskei_moshe_hagaala_lepesach, מפתח ערכים מפורט, תנור חשמלי">תנור חשמלי</h3><p dir="rtl">
הכשרו <<א-מא >><p dir="rtl">
