
<h2 dir="rtl" id="430_holchot_yichud, הסכמות הרבנים הגאונים שליט"א">הסכמות הרבנים הגאונים שליט"א</h2><p dir="rtl">
<b>הסכמת הראשון לציון ונשיא מועצת חכמי התורה</b><p dir="rtl">
<b>הגאון הגדול הרב עובדיה יוסף שליט"א</b><p dir="rtl">
ט ניסן תשס׳׳ט<p dir="rtl">
הובאו לפני גליונות הספר "גן נעול" על הלכות יחוד, מעשה ידי אומן, נטע נאמן, צנצנת המן, חכו ממתקים וכולו מחמדים, תהלתו בקהל חסידים, שמן תורק שמו, טעמו ונימוקו עמו, הרה"ג רבי יעקב לוי שליט"א, אשר נושא ונותן באמונה בדברי רבותינו הפוסקים, ראשונים ואחרונים, חדשים גם ישנים, ונחית לעומקא דדינא, ומסיק שמעתתא אליבא דהלכתא, אשרי יולדתו, צינה וסוחרה אמיתו, ולפעלא טבא אמינא איישר חיליה לאוריתא.<p dir="rtl">
ולא נצרכה אלא לברכה, יהא רעוא שיזכה לברך על המוגמר בקרוב, ועוד יפוצו מעיינותיו חוצה להגדיל תורה ולהאדירה, מתוך נחת ושלוה ויזכה לכל מילי דמיטב ובכל אשר יפנה ישכיל ויצליח. והיה שמו כשם הגדולים אשר בארץ לגאון ולתפארת.<p dir="rtl">
<left>עובדיה יוסף</left><p dir="rtl">
<hr><p dir="rtl">
<b>הסכמת הראשון לציון הגאון הגדול<p dir="rtl">
הרב שלמה משה עמאר שליט"א</b><p dir="rtl">
ה כסליו תשס"ט<p dir="rtl">
הובאו לפני גליונות מהספר "גן נעול" על הלכות יחוד אשר חיבר וערך הרה"ג יעקב לוי שליט"א, וערך חיפוש מהראשונים ואחרונים ואחרוני אחרונים, וראיתי שמלאכה גדולה ורבה עשה מתוך עמלה של תורה, ואברכהו שיזכה שיפוצו מעינותיו חוצה, ויתקבלו דבריו בחן על רבנן ועל תלמידהון, וכל אשר יפנה ישכיל ויצליח לעד אמן.<p dir="rtl">
<left>המצפה לישועת ה’ ברחמים<p dir="rtl">
שלמה משה עמאר<p dir="rtl">
הראשון לציון הרב הראשי לישראל</left><p dir="rtl">
<hr><p dir="rtl">
<b>הסכמת הגאון הגדול הרב נתן בן סניור שליט"א</b><p dir="rtl">
<b>ראש ישיבת בנין ציון</b><p dir="rtl">
<b>ר"מ ואב"ד דשכונת אור החיים בני ברק</b><p dir="rtl">
אייר התשס׳׳ט<p dir="rtl">
הנה כב' האברך היקר שוקד באהלה של תורה ומאס בחיי הבל ועסיק באורייתא בשקידה הרב יעקב לוי שליט"א אשר ידיו רב לו והביא בפנינו חיבור מלא היקף נפלא בעניני הלכות יחוד מקמאי ובתראי דבתראי וניכר בו עמל רב שהושקע בדבר להביא בפני הרבים ולעוררם על שמירת הלכות אלו כראוי, ולפעלא טבא אמרינן יישר, וכדברי רבינו הרמב"ם ויזהר מן היחוד שהוא הגורם הגדול וכו' גדולי החכמים היו אומרים לתלמידיהם הזהרו בי מפני בתי וכו' שלא יתביישו מדבר זה ויתרחקו מן היחוד עכ"ל, ובעו׳׳ה רבים אינם בקיאים בדינים אלו ושגגת תלמוד עולה זדון ומה גם בהלכות אלו שהם יסוד שמירת הקדושה וסיבת השראת השכינה בפרט בדור פרוץ ר"ל, ע"כ באנו לחזק ידי הרב הנז"ל במלאכתו אע"ג שלהכריע למעשה צריך לעיין בכל דין בפ"ע, וידועים דברי מו"ר עמוד היראה וההוראה הגרב"צ אבא שאול זצללה"ה להקפיד אפילו ביחוד זמן מועט ובמעלית אפילו עם ב' כשרים. ויה"ר שחפץ ה' בידו יצלח וימשיך לזכות את הרבים בבריאות איתנא ובנים וב"ב עוסקים בתורה.	<p dir="rtl">
<left>נתן בן סניור</left><p dir="rtl">
<hr><p dir="rtl">
<b>הסכמת הגאון הגדול הרב יצחק רצאבי שליט"א</b><p dir="rtl">
<b>ראש מוסדות פעולת צדיק</b><p dir="rtl">
ה׳ מנחם אב התשס׳׳ח בשי"ט<p dir="rtl">
ברוך אלוהינו שבראנו לכבודו ונתן לנו תורת אמת חיי עולם נטע בתוכינו, תושב"כ ותושבע"פ, ומהם דולה ומשקה הרב המחבר דנן כש"ת הרה"ג יעקב לוי שליט"א מעיר ת"א ת"ו, אשר זכה לחבר ספר מיוחד על הלכות ייחוד בשם גן נעול בהיקף עצום מש"ס וראשונים עד רבני זמנינו, נשתטח בכל פינה וזוית, והוסיף נופך מדיליה בסברא ישרה נחית לעומקא דדינא, כאשר נוכחתי ג"כ כשדן עמי בעניינים רבים, וחויתי דעתי הקצרה להלכה, ויגע טובא לחבר ספר גדול ורחב ידיים בו נכנס לפני ולפנים, בשרא שמינא אפתורא למשקל ולמיטרי, אשרי העם שככה לו, אשריו ויישר חיליה להרחיב גבולי קדושת ישראל עם קדושים סוגה בשושנים, יהי ה’ עמו ועם כל הנלוים אליו, ויוסיף עשה מעלות בקודש.<p dir="rtl">
<left>כעתירת הצ' יצחק רצאבי יצ"ו</left><p dir="rtl">
<hr><p dir="rtl">
<b>הסכמת הגאון הרב שמואל אליעזר שטרן שליט"א</b><p dir="rtl">
<b>דומ"צ בביד"צ של מרן הגר"ש ואזנר שליט"א</b><p dir="rtl">
כה אלול תשס"ח<p dir="rtl">
אור בהיר בשחקים נגלה לנגד עיני בעת ראותי את הספר החשוב "גן נעול" על הלכות יחוד, אשר כוננו ידיו הטהורות של מע"כ האברך המופלג בתורה, הרה"ג ר’ יעקב לוי שליט"א ובו הניף את זרוע עוזו ללבן הדק היטב את תורת ומשנת הלכות יחוד, לא הניח פינה ויתד שלא שת לבו עליהם, בטוב טעם ודעת, תורה מפוארה בכלי מפואר, ליהנות בהם בני אדם שוחרי דת ה’, זו הלכה ומשנה ברורה.<p dir="rtl">
<left>ביקרא דאורייתא<p dir="rtl">
שמואל אליעזר שטרן</left><p dir="rtl">
<hr><p dir="rtl">
<b>הסכמת הגאון הרב יצחק יוסף שליט"א</b><p dir="rtl">
כז אדר תשס"ט<p dir="rtl">
עברתי על הספר החשוב "גן נעול" על הלכות יחוד חלק א’ וחלק ב’, מעשה ידיו להתפאר של השקדן הנעלה, שמן תורק שמו, כש"ת הרה"ג ר’ יעקב לוי נר"ו וניכר עמלו בתורה, שהקיף את הנושא בטוב טעם, מהגמ’ והראשונים, ב"י וש"ע עד לאחרוני זמנינו, והדגיש את ההבדלים בין הנוהגים כשיטת מרן הבית יוסף, לבין היוצאים ביד רמ"א, וגמר חיפוש מחיפוש, וסידר את הדברים בטוב טעם, דבר דבור על אופניו, איישר חיליה לאורייתא.<p dir="rtl">
ויהי רצון שיזכה לחבר עוד חיבורים יקרים בהלכה, ועוד יפוצו מעיינותיו חוצה, ויזכה לישב על התורה ועל העבודה מתוך נחת ושלוה. שבתי בבית ה' כל ימי חיי להשתעשע וליהנות מהמתיקות שבד"ת, עד אורך ימים ושנים.<p dir="rtl">
<left>בברכת התורה ולומדיה יצחק יוסף<p dir="rtl">
בן למרן הגר"ע יוסף</left><p dir="rtl">
<hr><p dir="rtl">
<b>הסכמת הגאון הצדיק הרב בניהו יששכר שמואלי שליט"א</b><p dir="rtl">
<b>ראש ישיבת המקובלים "נהר שלום"</b><p dir="rtl">
ט אלול התשס׳׳ח<p dir="rtl">
ראיתי גליונות חשובות הלכות יחוד מעשה ידי אומן צנצנת המן אחד מן המיוחדים שבחבורה כבוד הרב הגאון כה"ר יעקב לוי שליט"א שחיבר חיבור נפלא בשם "גן נעול" על הלכות יחוד והקיף בו והביא דברים נפלאים מהראשונים והאחרונים ואחרוני האחרונים והכל בסברא ישרה וטובה למען שהלומדים יראו לפניהם שולחן ערוך בענין זה וידעו אותו על בוריו, נראה שעמל קשה וזכה ב"ה לחבר חיבור טוב ונפלא לזכות הרבים.<p dir="rtl">
נברך אותו שיזכה שיפוצו מעיינותיו חוצה וכל אשר יפנה ישכיל ויצליח וחיים טובים אמן.<p dir="rtl">
<left>החותם לכבוד התורה<p dir="rtl">
בניהו יששכר שמואלי</left><p dir="rtl">
<hr><p dir="rtl">
<b>הסכמת ראש הכולל הרב הגאון אפרים עובד שליט"א</b><p dir="rtl">
<b>ראש כולל "פני משה" ומח"ס מקוה ישראל תורת השבת ועוד</b><p dir="rtl">
כח אלול תשס"ח<p dir="rtl">
כבוד ידידי הרה"ג רבי יעקב לוי שליט"א הראה לי את ספרו הנפלא והמיוחד גן נעול על הלכות יחוד מעשה ידי אומן, וכולו מחמדים. ועברתי עליו מתוך קורת רוח מרובה מהסידור הנאה של הדברים. והעיקר שצללת במים אדירים והעלית פנינים יקרים בהלכות יחוד, בדרך השוה לכל נפש, הן למבקש הלכה למעשה, והן לתלמיד חכם המתאוה לעמוד על עיקרם של דברים ושרשיהם בים התלמוד והפוסקים ומאורי הדורות.<p dir="rtl">
והנני לברכו על הוצאת הספר, הראוי להפיצו בעז"ה בבית ישראל לזכות בו הרבים. ושיזכה עוד לזכות הציבור בספרים מועילים ויפוצו מעיינותיו החוצה מתוך נחת והרחבה, אמן.<p dir="rtl">
<left>והנה באעה"ח לכבוד המחבר בידידות רבה<p dir="rtl">
אפרים עובד</left><p dir="rtl">
<h2 dir="rtl" id="430_holchot_yichud, הקדמה">הקדמה</h2><p dir="rtl">
<b>אודה</b> ה' בכל לבב בסוד ישרים ועדה שהביאני עד הלום לעמוד בפתח ספרי זה הנקרא בשם <b>גן נעול</b> על רוב <b>הלכות ייחוד</b> עם דגש בין ההלכות <b>לבני ספרד</b> ההולכים אחרי מרן הש''ע <b>ולבני אשכנז</b> היוצאים ביד רמ''א. ''<b>גן נעול אחותי כלה</b>'' <span class="booklinks" onclick="sendBookLink(this)" onmouseover="setBookLinkTitle(this)">(שיר השירים ד, יב)</span> פירש''י ''<b>גן נעול-על שם בנות ישראל שאין פרוצות בעריות</b>''. ולזה מרמז שם הספר, שהרי כדי להיות גדורים בעריות, חייבים לידע הלכות יחוד היטב, שהרי היחוד הוא הוא הגורם הגדול לכך וכמבואר בלשון הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(פכ''ב הל' איסו''ב הל' יח-כ)</span> וז''ל ''אין לך דבר בכל התורה כולה שהוא קשה לרוב העם לפרוש אלא מן העריות והביאות האסורות וכו' ואמרו חכמים גזל ועריות נפשו של אדם מתאוה להן ומחמדתן וכו' לפיכך ראוי לו לאדם לכוף יצרו בדבר זה, ולהרגיל עצמו בקדושה יתירה, ובמחשבה טהורה, ובדעה נכונה כדי להנצל מהן <b>ויזהר מן היחוד שהוא הגורם הגדול</b>. גדולי החכמים היו אומרים לתלמידיהם הזהרו בי מפני בתי, הזהרו בי מפני כלתי כדי ללמד לתלמידיהם <b>שלא יתבישו מדבר זה</b> <b>ויתרחקו מן היחוד</b>'', עכ''ל. <p dir="rtl">
''<b>לבן</b> של ראשונים כפתחו של אולם, ושל אחרונים כפתח של היכל. ואנו כמלא נקב מחט סדקית'' <span class="booklinks" onclick="sendBookLink(this)" onmouseover="setBookLinkTitle(this)">(עירובין נג.)</span>. הנה מחמת ירידת הדורות, נחלשו הלבבות. ואחת מן הראיות לכך, שמרן הש''ע הקדיש להלכות יחוד רק כסימן אחד בלבד, ובזה היה מספיק לידע כיצד יש לנהוג למעשה. ובספר הנוכחי, כמעט על כל הלכה בודדת בש''ע, חובר פרק שלם!!! וכיון שהלכות יחוד פרטיהן מרובים, מועטים הם היודעים אותם על בוריין, <small>(1)</small> הן מחמת השכחה  המצויה והן מחמת שחלק הילכתי זה נדחק לפינה וכמעט שלא לומדים אותו בכוללים בעיון, ויש המסתפקים בלימוד שטחי מתוך קיצורים, שלא תמיד מבוארים כל הצורך ורבה המכשלה. <small>(2)</small> והנה כתב החפץ חיים בספרו אהבת חסד <span class="booklinks" onclick="sendBookLink(this)" onmouseover="setBookLinkTitle(this)">(ח''ג פ''ו)</span> גבי יחוד עם משודכת, דיש  מההמון הבורים שאין יודעים זה ונכשלים <b>באיסור יחוד</b> כזה, <b>והוא באמת עוון פלילי</b> <b>ועתידין ליתן את הדין בעוה''ב וגם לסבול יסורין עבור זה בעוה''ז</b>, עיי''ש. וכן מבואר בספר חוט שני <span class="booklinks" onclick="sendBookLink(this)" onmouseover="setBookLinkTitle(this)">(הל' צניעות פ''ט שער הציון סו)</span> בשם החזו''א שבחור שלא נזהר בזמן השידוכים <b>מאיסור יחוד</b> או נגיעה ח''ו, <b>יהיו לו אחר הנישואין בעיות</b>, <b>וסיים שזה בדוק</b> <b>ומנוסה</b>, עיי''ש. ובספר נטעי גבריאל בהקדמה כתב בשם האדמו''ר מסאטמאר זצ''ל <b>שהרבה נשים אינן זוכות להיפקד בזרע של קיימא מחמת שמזלזלות באיסור יחוד</b> <b>בהליכתן לרופאים</b>, עיי''ש. לכן צריך להיות בקיא בהלכות יחוד, ולדעת את שורשם של דברים כיון שעל ידי שינוי פרט קטן, הדין יכול להשתנות לאיסור או להיתר. וישנם המורים להקל, במקום שצריך להחמיר או מורים להחמיר במקום שאפשר להקל, ולא זו הדרך ולא זו העיר. ועוד שישנם חילוקי דינים רבים בין פסקי מרן הש''ע לבין פסקי הרמ''א, וצריך  זהירות רבה שלא להורות לבני ספרד כדעת הרמ''א כנגד מרן הש''ע שקיבלו הוראותיו, וכן להיפך. <p dir="rtl">
<b>הורתו</b> של ספר זה, לפני כחמש שנים, בלומדי בדברי הטור והב''י, נוכחתי לראות שהשיטות מרובות, וישנם חילוקים רבים בדינים העולים לבני ספרד ההולכים אחרי מרן הש''ע, ובין בני אשכנז היוצאים ביד רמ''א. ובפרט שרבותינו ז''ל, החל מהמשנה והגמ' ועד רבותינו הראשונים, וכלה במרן הש''ע, קיצרו בהלכות אלו, ומחמת ריבוי הפרטים, ובפרט עם התקדמות הטכנולוגיה, ושאלות חדשות צצות חדשים לבקרים, ועוד שהלכות אלו מפוזרות אחת הנה ואחת הנה בספרים שונים שחלקם אינם מצויים ואין יד הכל ממשמשת בהם, לכן אמרתי אל ליבי ללמוד בעיון הלכות יחוד החל מהמשנה והגמ' דרך רבותינו הראשונים ועד אחרוני אחרונים, לאט לאט ובלא דוחק הזמן, ולהעלותם על ספר למען יקל על הלומד לידע כיצד יש לנהוג <b>הלכה למעשה</b>. וכן ליתן דגש בין חילוקי הדינים לבני ספרד ולבני אשכנז. ובס''ד ארכה המלאכה כחמש שנים תמימות. ובחמלת ה' עלי זכיתי לברך על המוגמר ולהגיש אל הדפוס את ספרי זה. ואין החיבור הנוכחי הוא כאסיפת השיטות בלבד, ואף שספרי הליקוטים מעלתם גדולה לזיכוי הרבים, וכמ''ש בספר פלא יועץ <span class="booklinks" onclick="sendBookLink(this)" onmouseover="setBookLinkTitle(this)">(ערך ספר)</span> וז''ל ''וכן יחבר פסקי הלכות ואסף איש טהור אספות וקיצורים מינים ממינים להועיל ולזכות את הרבים וכו''', עכ''ל. מ''מ בספר זה השתדלתי לעיין בעומק הסברות של רבותינו הראשונים כמלאכים, ולרדת לעומקם של דברים עד כמה שידי יד כהה מגעת. וכן לא נמנעתי מלעיין בספרי האחרונים עד אחרוני דורנו, וכמו שיחזה המעיין בביאור <b>פתח הגן</b>. ואלו שאינם שמים עיונם על החיבורים הנמצאים בדורו של אותו מחבר ספר, שלא כדין הם עושים ומעלימים עיניהם מדברי הגרי''ח מבבל בהקדמתו לספרו רב פעלים, וז''ל ''ועוד יש בבעלי התשובות שני סוגים בענין אחר. והוא יש אם נשאל איזה שאלה בענין אחד, הוא זריז ונשכר לדפוק על דלתי הספרים של כל בעלי התשובות ראשונים ואחרונים ואחרוני אחרונים, למקטון ועד גדול עד זמנו ואפילו על ספרים אשר המחברם עודנו בחיים, וכוונתו לחפש חיפוש מחיפוש כדי לראות ולידע דעת כל חכם וחכם וכו' ובדרך זה נוהגין חכמי הספרדים וכו'. ויש שאין דרכם לתור ולדרוש בספרי האחרונים וכו' והנה אף על פי שבודאי לא מרמות רוחא נהיגי בהכי, עם כל זה אני אומר אחר אלף מחילות מכבוד תורתם, לא טוב הדבר אשר עשו וכו''', עכ''ל. עיי''ש בהמשך דבריו. וע''ע בשו''ת יבי''א <span class="booklinks" onclick="sendBookLink(this)" onmouseover="setBookLinkTitle(this)">(בהקדמה ח''א אות י)</span> על  גודל החיוב לעיין בספרי האחרונים ואחרוני אחרונים, עיי''ש. <p dir="rtl">
<b>אופן</b> כתיבת הספר הנוכחי, למעלה בגוף ההלכות מבואר שיטות הפוסקים והמסקנא כיצד לנהוג <b>הלכה למעשה</b>. והלכתי בעקבות מרן הש''ע שאת הדעה העיקרית כתבתי בסתם, ואת הדעה החולקת הבאתי בשם י''א, אא''כ מבואר אחרת בגוף ההלכה. ולא נמנעתי מלהביא את השיטות החלוקות למען ידע הלומד שיש המחמירים או המקילים באותה הלכה, ושאין זה דין המוסכם לכל הדעות. ומתחתיו ביאור הנקרא <b>פתח הגן</b>, והוא משא ומתן בדברי הראשונים והאחרונים כדי לחזק ולברר את ההלכה שנכתבה למעלה בגוף הספר. וידוע שכיום ישנה אהבת הקיצור, והמעט מחזיק את המרובה. אך בכל זאת פעמים רבות הארכתי בביאורים כיון שאין הדברים מבוארים בפוסקים להדיא בסכינא חריפא, ויש להאריך כדי להוכיח את אמיתות המסקנא. זאת ועוד, השתדלתי בביאורים להעתיק את לשונות הפוסקים <b>מילה במילה ממש</b>, כדי לחסוך מהמעיין להשיג את הספרים שאינם בנמצא אצל כל אדם. ועיין בפלא יועץ <span class="booklinks" onclick="sendBookLink(this)" onmouseover="setBookLinkTitle(this)">(ערך אסופה)</span> שכתב וז''ל ''וגם ראוי לבעלי אסופות שיעשו <b>טובה שלימה</b> ולא יכתבו על דין פלוני 'עיין בספר פלוני', ולא עוד אלא שלפעמים יש שנצרך לו אותו הדין מאוד ואותו הספר שציין אינו בנמצא בעירו וכו' לכן יכתוב גם כן מה שכתוב באותו ספר למען ינוח הקורא בו כי ימצא תאוות לבו'', עכ''ל. וכן טרחתי להוסיף הרבה מקורות מהאחרונים ואחרוני אחרונים עד פוסקנו דורינו, על אף שהמלאכה בזה מרובה, וזאת כדי לזכות את הרבים במראה מקומות למי שיחפוץ ללמוד את דבריהם. <p dir="rtl">
<b>וזאת</b> למודעי, כיון שידעתי שלא הגעתי להוראה, ומאידך הספר נכתב <b>הלכה למעשה</b>, לכן ברוב ככל ההלכות שבספר השתדלתי שיהיה לפחות פוסק אחד מובהק בן דורינו שגם כן פסק כך, כדי שבכל אופן יש לו ללומד על מה לסמוך, ואפילו אם רבים הם החולקים. וכאשר נתקלתי בשאלות שלא הועלו לשולחנם של מלכים, ומאן מלכי רבנן, עמד לימיני לעזר <b>הגאון הגדול מעוז ומגדול הרב יצחק רצאבי שליט''א</b>, והכריע לי כיצד להורות לשעה ולדורות, <b>ועשרות מהכרעותיו מפוזרות בספר</b> וכמבואר בביאור <b>פתח הגן</b>.<p dir="rtl">
<b>לכן</b> אגיש קורבן תודה <b>להגאון הגדול רבי יצחק רצאבי שליט''א</b> שקירבני ועמד לימיני ונעזרתי בו בכל עת, והקדיש מזמנו היקר כדי לענות על שאלותי, הן בעל פה והן  בכתב. וכן אתן תודה <b>להגאון הגדול הרב נתן בן סניור שליט''א</b> שהאיר לי פנים וגם הקדיש מזמנו היקר ולמד עמי מקצת מן הדברים המבוארים בספר, והעיר במקצת היכן שהיה צריך, ופעמים הורה לי לסגנן כך או אחרת. ולא אשכח להזכיר את <b>הרה''ג הרב יצחק</b> <b>אביטבול שליט''א</b>, ראש כולל ''עטרת משה'' ודיין ומו''צ בבי''ד ''בנין ציון'', <b>שעבר על רוב</b> <b>הספר בעיון</b>, ובדיבוק חברים יחד עם <b>הרה''ג נתן בן סניור שליט''א</b> העירו הערות מחכימות שחלקן שובצו בגוף הספר, וחלקן הודפסו בנפרד בסוף הספר. <p dir="rtl">
<b>ואסיים</b> בכבוד אכנסיא, כולל ''פני משה'' בראשותו של <b>הרה''ג הרב אפרים עובד</b> <b>שליט''א</b> אשר מורה לנו את דרך לימוד ההלכה. ולכל שאר הרבנים, <b>הרה''ג אליהו מלכא</b> <b>שליט''א</b> ראש ישיבת שערי חיים, <b>והרה''ג אברהם משען שליט''א והרה''ג יחיאל קארו</b> <b>שליט''א והרה''ג יצחק שלום מסמבר שליט''א</b>. וכן אודה <b>להרה''ג אהרון מאזוז שליט''א</b>, ר''מ בישיבת כסא רחמים אשר לימדני בצעירותי את שיטת העיון. ועוד אודה <b>להורי</b> <b>היקרים</b> שטרחו בגידולי. <b>ולאחותי היקרה</b> שהקלידה את רוב הספר הנוכחי. וכן תודה לידידי <b>הרב צוריאל חבורה שליט''א</b> שטרח בעשר אצבעותיו להגיה את הספר הנוכחי. ועוד אודה לאיש היקר <b>הרב מרדכי חסידים הי''ו</b> שעזר רבות בעניני הספר וכן ל<b>ר</b>' <b>הראל זנזורי</b> <b>הי''ו</b> שניצח על המלאכה כדי שיצא הספר מפואר. <p dir="rtl">
<b>ואחרון אחרון חביב</b>, מכאן ברכה שלוחה לאם הבנים שמחה, רעייתי היקרה שעליה אמר שלמה המלך ''<b>ואת עלית על כלנה</b>'', המטפלת בכל עניני הבית ומגדלת את צאצאינו לתורה ויראת שמים, ומרוב מסירותה מאפשרת לי לשבת באהלה של תורה, תהי משכורתה שלימה מעם השם. <p dir="rtl">
<b>ובצאתי</b> מן הקודש, עיני לשמיא נטלית, שלא תצא תקלה תחת ידי ולא אכשל בדבר הלכה. ויהי רצון שיהא הספר הנוכחי לעזר ליושבי מדין ולפוסקי הלכה ולשאר עמך בית ישראל, ושאזכה לחבר עוד חיבורים בפרד''ס התוה''ק, אמן. <p dir="rtl">
<left>הכו''ח לכבוד התורה ולומדיה<p dir="rtl">
<b>יעקב לוי ס''ט</b><p dir="rtl">
ח ניסן לשנת ''עיני כל אליך ישברו'' (תשס''ט)</left><p dir="rtl">
<h2 dir="rtl" id="430_holchot_yichud, יסודות בייחוד">יסודות בייחוד</h2><p dir="rtl">
הערה - אין ללמוד הלכה למעשה מהנכתב ביסודות ביחוד<p dir="rtl">
אלא מה שנפסק בגוף ההלכות שבספר<p dir="rtl">
<b>א. מקור האיסור</b><p dir="rtl">
<b>בגמ'</b> <span class="booklinks" onclick="sendBookLink(this)" onmouseover="setBookLinkTitle(this)">(קידושין פ:)</span> מבואר שמקור הלימוד הינו מהפסוק כי יסיתך אחיך בן אמך וכו' <span class="booklinks" onclick="sendBookLink(this)" onmouseover="setBookLinkTitle(this)">(ועיין פני יהושע בהסבר הדרשה)</span>. אך באבות דרבי נתן <span class="booklinks" onclick="sendBookLink(this)" onmouseover="setBookLinkTitle(this)">(פ''ג, בנוסחא עתיקה, יצא בכרך נפרד)</span> מבואר שמקור האיסור נלמד מהפסוק ''לא תקרבו לגלות ערווה''. ועיין בספר החינוך <span class="booklinks" onclick="sendBookLink(this)" onmouseover="setBookLinkTitle(this)">(מצוה קפח)</span> שלכאורה משמע מדבריו ג''כ שאיסור יחוד מקורו בלאו של לא תקרבו לגלות ערוה, עיי''ש. ויש לדחות, ועיין לקמן יסודות ביחוד <span class="booklinks" onclick="sendBookLink(this)" onmouseover="setBookLinkTitle(this)">(אות ז ס''ק ח)</span>. <p dir="rtl">
<b>ב. איסור ייחוד, "עשה" או "לאו"</b><p dir="rtl">
<b>הגר''א</b> <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק ד)</span> כתב דאיסור יחוד הינו איסור עשה. אך בשו''ת שם אריה <span class="booklinks" onclick="sendBookLink(this)" onmouseover="setBookLinkTitle(this)">(ס' לג)</span> כתב בתוך דבריו דהוי איסור לאו. וכן משמע מהב''ש <span class="booklinks" onclick="sendBookLink(this)" onmouseover="setBookLinkTitle(this)">(שם ס''ק א)</span> דאיסור יחוד הינו איסור לאו, שהרי כתב דלדעת הרמב''ם אינו לוקה על איסור יחוד כיון דסובר שאינו איסור תורה. ש''מ דהסוברים דהוי איסור תורה סברי דלוקין על איסור יחוד כיון דהוי לאו. ועיין במנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(מצוה קפח אות ב)</span> שהקשה על הב''ש, וכן בשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''ז ס' פח)</span> העיר על הב''ש הנ''ל. <p dir="rtl">
<b>וע''ע</b> בפני יהושע <span class="booklinks" onclick="sendBookLink(this)" onmouseover="setBookLinkTitle(this)">(קידושין פ: ד''ה ''אמר רב'')</span> שכתב שאין איסור לאו ביחוד. <p dir="rtl">
<b>ומ''מ</b> נראה שכל האחרונים הנ''ל, לא ראו את דברי המאירי בחידושיו <span class="booklinks" onclick="sendBookLink(this)" onmouseover="setBookLinkTitle(this)">(קידושין פ:)</span> שכתב דאיסור יחוד אינו ממנין המצוות כלל, עיי''ש. ומשמע מדבריו שאינו לא איסור עשה ולא איסור לאו.<p dir="rtl">
<b>ג. איסור ייחוד שווה באישה כבאיש</b><p dir="rtl">
<b>הנה</b> גם באשה שייך איסור יחוד מהתורה. כמבואר במשנה <span class="booklinks" onclick="sendBookLink(this)" onmouseover="setBookLinkTitle(this)">(ע''ז כב.)</span> ''לא תתיחד אשה עמהן (גויים) שחשודין על העריות'' ובתרומת הדשן <span class="booklinks" onclick="sendBookLink(this)" onmouseover="setBookLinkTitle(this)">(ס' רמב)</span> דן לגבי א''א שהתיחדה עם גוי שנקראת עוברת על דת כיון דיחוד א''א הוא מהתורה וכן בשו''ת חות יאיר <span class="booklinks" onclick="sendBookLink(this)" onmouseover="setBookLinkTitle(this)">(ס' עג)</span> מבואר שיחוד א''א עם גוי הוי איסור תורה. ועיין בב''ח <span class="booklinks" onclick="sendBookLink(this)" onmouseover="setBookLinkTitle(this)">(ס' כב' בקונטרס אחרון)</span>. וכן נראה מהגר''א <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק ד)</span> שכתב שאיסור יחוד הינו איסור עשה, עיי''ש. והרי אף נשים חייבות במצוות עשה. וכן מוכח מהגמ' <span class="booklinks" onclick="sendBookLink(this)" onmouseover="setBookLinkTitle(this)">(יבמות מז:)</span> שנעמי לימדה את רות מקצת מצוות התורה ואמרה לה שאסור לנשות ישראל להתיחד, עיי''ש. <p dir="rtl">
<b>ד. איסור ייחוד כסייג לחיבוק ונישוק.<p dir="rtl">
איסור שז"ל. ביאה שלא כדרכה.</b><p dir="rtl">
<b>חשש לחיבוק או נישוק:</b> בשו''ת חקרי לב <span class="booklinks" onclick="sendBookLink(this)" onmouseover="setBookLinkTitle(this)">(ס' יז)</span> כתב בתוך דבריו דקיי''ל שיחוד איסורו משום שמא יבוא עליהן וכו', עיי''ש. וכן משמע בשו''ת מהרי''ל דיסקין <span class="booklinks" onclick="sendBookLink(this)" onmouseover="setBookLinkTitle(this)">(קוב''א ס' רו)</span> דנקט חוששין שיבעל, עיי''ש. וכ''כ להדיא הדבר הלכה <span class="booklinks" onclick="sendBookLink(this)" onmouseover="setBookLinkTitle(this)">(ס' ב' ס''ק יב' ד''ה ''וראיתי'')</span> והגרש''ז אויערבאך <span class="booklinks" onclick="sendBookLink(this)" onmouseover="setBookLinkTitle(this)">(הובא בספר דבר הלכה עמ' קפה')</span> שאיסור יחוד שייך רק כחשש לביאה ולא לחיבוק ונישוק. וכן העלה בשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' נז)</span>. <p dir="rtl">
<b>והנה</b> בשו''ת אג''מ (ח''ד ס' סה אות טז ואות כב) כתב דאין איסור יחוד בשביל חיבוק ונישוק, אלא רק לביאה, וזה סותר למש''כ האג''מ ביו''ד <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' פב)</span> דיחוד אסור אף לחיבוק ונישוק. וכן משמע בשו''ת זקן אהרון <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' כט)</span> דכתב בתוך דבריו שיחוד אסור אף לחיבוק ונישוק, עיי''ש. ועיין בשו''ת שבט הלוי <span class="booklinks" onclick="sendBookLink(this)" onmouseover="setBookLinkTitle(this)">(ח''ג ס' קפב)</span>. <p dir="rtl">
<b>ונראה</b> שאפשר להביא ראיה שאין אוסרים יחוד בשביל חיבוק ונישוק אלא לביאה בלבד, ע''פ הרמב''ם בהל' איסו''ב <span class="booklinks" onclick="sendBookLink(this)" onmouseover="setBookLinkTitle(this)">(פכ''א ה''א)</span> שכתב וז''ל ''כל הבא על ערווה מן העריות דרך אברים או שחבק ונשק דרך תאווה, ונהנה בקירוב בשר הרי זה לוקה מן התורה שנאמר לבלתי עשות מחקות התועבות ונאמר לא תקרבו לגלות ערווה, כלומר לא תקרבו לדברים המביאין לידי גילוי ערווה'' עכ''ל. ומוכח מדבריו, שחיבוק ונישוק אינו גילוי ערווה גופא אלא דבר המביא לגילוי ערווה, וא''כ נחשב רק כקרבה לעריות. והנה בהל' יחוד <span class="booklinks" onclick="sendBookLink(this)" onmouseover="setBookLinkTitle(this)">(פכ''ב ה''א)</span> כתב הרמב''ם שיחוד מביא לידי גילוי ערווה, ובפשטות משמע שהיחוד מביא לידי ביאה ולא לידי חיבוק ונישוק שהם גופא רק קרבה המביאה לערווה וכנ''ל, וזה ברור. וכיו''ב יש לדייק בסמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> ובחינוך <span class="booklinks" onclick="sendBookLink(this)" onmouseover="setBookLinkTitle(this)">(מצוה קפח)</span>. <p dir="rtl">
<b>ועוד</b> יש להוסיף שכל הפוסקים שכתבו שיש שיעור לאיסור יחוד, והוא כשיעור ביאה <span class="booklinks" onclick="sendBookLink(this)" onmouseover="setBookLinkTitle(this)">(עיין פ''א סע' כב)</span> סוברים דהוי סייג לביאה דוקא, דאם איתא שיחוד אסור אף לחיבוק ונישוק, אזי לא בעינן שיעור ביאה אלא בפחות מזה יש לאסור. ועוד נראה לדייק שאין לאסור יחוד אלא לביאה בלבד, דהנה בשו''ת הרדב''ז <span class="booklinks" onclick="sendBookLink(this)" onmouseover="setBookLinkTitle(this)">(ס' קכא)</span> נשאל מהו גדר יחוד וענה שאם ירצה לבעול, לא יראה אותו אדם, עיי''ש. והביאו גם בשו''ת פעולת צדיק <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' קע)</span>. ומשמע דוקא לביאה. <p dir="rtl">
<b>חשש להוצאת זרע לבטלה</b>: הנה החיד''א בשו''ת שער יוסף <span class="booklinks" onclick="sendBookLink(this)" onmouseover="setBookLinkTitle(this)">(ס' א)</span> כתב בתחילת דבריו לבאר מדוע אסור לרוכל להתיחד עם נשים אפי' שאשתו עמו <span class="booklinks" onclick="sendBookLink(this)" onmouseover="setBookLinkTitle(this)">(לדעת התוס')</span>, הרי ודאי לא תניחנו אשתו לזנות עם האחרת, וכתב שאפשר שהחשש בכה''ג הוא שיכול לבא לידי השחתת זרעו לבטלה וזה איסור חמור מאוד מאוד, ולכן אסור לו להתיחד אפי' שאשתו עמו, אע''פ שודאי לא יבא לעבור את העבירה עצמה. אלא שסיים שהדבר רחוק מצד עצמו, ועוד שהיה לתוס' לחדש כה''ג, וכן הש''ס היה לו לפרש כן, עיי''ש. ובפשטות מוכח דחזר בו מההבנה הלזו, ואכן לא חוששים לשז''ל. אלא שמצאתי להגר''ח פלאג'י בספרו החפץ חיים <span class="booklinks" onclick="sendBookLink(this)" onmouseover="setBookLinkTitle(this)">(ס' לח אות לה)</span> שכתב דמהחיד''א משמע שאיסור יחוד הוא גם מחשש של הוצאת זרע לבטלה וז''ל ''איסור יחוד הוי משום הרהור ושמא יבוא לידי השחתת זרע ובגוי לא חיישינן, הרב שער יוסף'', עכ''ל. וכעת מצאתי ששוב כתב כן הגר''ח פלאג'י בספרו ראה חיים <span class="booklinks" onclick="sendBookLink(this)" onmouseover="setBookLinkTitle(this)">(פרשת וישב)</span> בשם הרשב''א שעיקר איסור יחוד הוא משום הרהור, עיי''ש. ולא מצאתי היכן ראה כן ברשב''א. <p dir="rtl">
<b>ביאה שלא כדרכה</b>: הגרש''ז אויערבאך זצ''ל, <span class="booklinks" onclick="sendBookLink(this)" onmouseover="setBookLinkTitle(this)">(הובא בדבר הלכה עמ' קפה)</span> כתב לחדש שאין איסור יחוד אלא לביאה כדרכה, אך אם אין אפשרות לביאה כדרכה אלא רק לביאה שלא כדרכה, אין חשש יחוד, עיי''ש. אך בשו''ת זקן אהרון <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' כט)</span> כתב בתוך דבריו שיחוד אסור אפי' לביאה שלא כדרכה, עיי''ש. ולכאורה נ''מ לאשה בשעה שתקפוה צירי לידה, שודאי אינה יכולה לשמש כדרכה, אך יכול לבא עליה שלא כדרכה, ועיין לקמן <span class="booklinks" onclick="sendBookLink(this)" onmouseover="setBookLinkTitle(this)">(פ''א סע' ל)</span>. <p dir="rtl">
<b>ה. חשש לפיתוי או לאונס</b><p dir="rtl">
<b>הב''ח</b> <span class="booklinks" onclick="sendBookLink(this)" onmouseover="setBookLinkTitle(this)">(ס' כב)</span> כתב בדעת הרמב''ם שקטנה אע''פ שאינה מוסרת עצמה לביאה, אסור להתייחד עמה שמא יאנוס אותה, והסכים לו בערוגת הבושם <span class="booklinks" onclick="sendBookLink(this)" onmouseover="setBookLinkTitle(this)">(שם ס''ק כב)</span>. וכן משמע מהח''מ <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' יא ס''ק טו)</span> שכתב שבקטנה מגיל ג' שנים אסור להתייחד ואף שאין מוסרת עצמה לביאה, חוששין לאונס ולפיתוי עיי''ש. וכן כתב בעוד יוסף חי <span class="booklinks" onclick="sendBookLink(this)" onmouseover="setBookLinkTitle(this)">(פרשת שופטים אות י)</span> ובערוך השולחן <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' י)</span>. וכן משמע מהעזר מקודש <span class="booklinks" onclick="sendBookLink(this)" onmouseover="setBookLinkTitle(this)">(סע' ה ד''ה ''ובלילה'')</span> ועיין בשו''ת דברי יציב <span class="booklinks" onclick="sendBookLink(this)" onmouseover="setBookLinkTitle(this)">(אבהע''ז ס' מג אות ד)</span> מה שכתב בזה.<p dir="rtl">
<b>ויש</b> להעיר על דבריהם שנעלם מעיני קדשם דברי הבה''ג <span class="booklinks" onclick="sendBookLink(this)" onmouseover="setBookLinkTitle(this)">(סוף הל' יבום וחליצה)</span> שכתב להדיא שאסור להתייחד עם קטנה מגיל ג' שנים, כיון שלפעמים מתפתה ולא כתב שמא יאנוס אותה. וכיו''ב כתב רב יהודאי גאון בספר הלכות פסוקות <span class="booklinks" onclick="sendBookLink(this)" onmouseover="setBookLinkTitle(this)">(עמ' שמז)</span>. <p dir="rtl">
<b>ומאידך</b> גיסא, כתב הב''ח <span class="booklinks" onclick="sendBookLink(this)" onmouseover="setBookLinkTitle(this)">(ס' כב)</span> בדעת הטור דלא חוששין לאונס. וכן בחכ''א <span class="booklinks" onclick="sendBookLink(this)" onmouseover="setBookLinkTitle(this)">(בבינת אדם שער בית אנשים כו')</span> פלפל בדין זה, והעלה דלא חוששין לאונס, וראיה חזקה הביא לדבריו, דאם איתא דחוששין לאונס, מדוע מותר להתיחד עם אשה שבעלה בעיר מפני שאימת בעלה עליה, הרי עדיין יכול לאונסה. וכן כתב באג''מ <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' סה' אות יב')</span> דאין חוששין לאונס וכן כתב להדיא החזו''א <span class="booklinks" onclick="sendBookLink(this)" onmouseover="setBookLinkTitle(this)">(אבהע''ז ס' לה ס''ק ג)</span> דישראל לא חשודים על אונס, והוסיף שמה שכתב הח''מ <span class="booklinks" onclick="sendBookLink(this)" onmouseover="setBookLinkTitle(this)">(ס''ק טו, והובא לעיל)</span> שחוששים לאונס, כוונתו פיתוי, עיי''ש. ונראה כוונתו שפיתוי קטנה נקרא אונס שאין לה דעת כ''כ, כמבואר בגמ' יבמות (לג:). ועיין בלשון רש''י במס' כתובות ט. <span class="booklinks" onclick="sendBookLink(this)" onmouseover="setBookLinkTitle(this)">(ד''ה ''פחותה מבת ג''ש'')</span> עיי''ש, וע''ע בחשק שלמה <span class="booklinks" onclick="sendBookLink(this)" onmouseover="setBookLinkTitle(this)">(כתובות שם על ד''ה אונס)</span>. וא''ת גזירת פנויה הייתה בגלל אונס, שאנס אמנון את תמר כמבואר בסנהדרין (כא.) א''כ מוכח שיחוד האסור מדרבנן הינו חשש אונס, ויש לדחות ועיין בבינת אדם (שם) שדן בזה. <p dir="rtl">
<b>וראיתי</b> בקובץ תשובות <span class="booklinks" onclick="sendBookLink(this)" onmouseover="setBookLinkTitle(this)">(להגרי''ש אלישיב ח''ב ס' עה)</span> שכתב שאף הסוברים שיש חשש אונס, זה בנוסף לחשש פיתוי, ואין מי שסובר שהחשש הוא אונס בלבד, עיי''ש. אלא שבשו''ת דברי יציב (שם) חלק על דבריו, והוכיח שיש הסוברים שיחוד אסור רק מחמת אונס, עיי''ש. <p dir="rtl">
<b>ו. חשש לביאה באותה פעם</b><p dir="rtl">
<b>הנה</b> יש לחקור בגדר יחוד האם יש חשש לביאה באותו יחוד וכל שאין יכולים להגיע לביאה אין זה יחוד האסור או דילמא יש חשש שיגיעו לערווה בפעם אחרת וכגון שיפתנה לביאה בפעם אחרת, א''נ יתרגל להיות עם ערווה ויכשל פעם אחרת <span class="booklinks" onclick="sendBookLink(this)" onmouseover="setBookLinkTitle(this)">(אפי' עם אשה אחרת)</span> א''נ נוצר ביניהם קירוב דעת עד שיכשלו פעם אחרת, ולפ''ז אפי' שכעת אין אפשרות לביאה וכגון דאין שיעור יחוד מ''מ יש לאסור וכנ''ל. <b>ולפום</b> ריהטא נראה דאפשר להוכיח מלשון הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(איסו''ב פכ''ב ה''א)</span> דכתב וז''ל ''אסור להתיחד עם ערוה מן העריות שדבר זה גורם לגלות ערוה'', עכ''ל. ולכאורה מדנקט גורם ולא נקט יגרום, ש''מ דהחשש הוא לגילוי ערוה דוקא באותה פעם. ואינו מוכרח ואפשר דכוונתו דגורם כעת לגלות ערוה בפעם אחרת. וע''ע בלשון הסמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> דכתב וז''ל ''מפני שהיא קריבה המביאה לידי גילוי ערוה''. וע''ע בלשון המאירי וז''ל ''שאסור להתיחד וכו' יש לחוש שיהא יצרו תקפו במקום שאין לשם מונע'', עכ''ל. <p dir="rtl">
<b>והנה</b> יש לעיין דאם איתא דיחוד אסור מחשש לגילוי ערוה בפעם אחרת, אמאי מועיל היתר של בעלה בעיר או פתח פתוח לרשות הרבים, הרי יושבים יחד לבדם ואפי' זמן מרובה, וכי אין חשש של קירוב דעת או שיפתנה לביאה בפעם אחרת. בשלמא לביאה באותה פעם לא חיישינן, דהא הפתח פתוח וכן אימת בעלה עליה, אך לאידך גיסא קשיא אמאי מותר וכדאמרן. מיהו יש לדחות דכיון שהפ''פ לרה''ר אזי אין כאן יחוד כלל במציאות ולכן היצר לא תקיף ואין חשש שיפתנה ואף היא לא תתפתה, וכן לא יגרם קירוב דעת וכד', דדוקא היכא שהם ביחוד ממש חיישינן להכי דהיצר תקיף. וה''ה כשבעלה בעיר, אע''פ שיש יחוד במציאות מ''מ כיון דאימת בעלה עליה, אינה נותנת דעתה לקירוב דעת וכן לא תתפתה לפעם אחרת. וכיו''ב ראיתי בשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' נז)</span> ובשו''ת בצל החכמה <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' ע)</span>, עיי''ש. <p dir="rtl">
<b>מיהו</b> מהא דמהני שמירת תינוקת להציל מאיסור יחוד כדלקמן <span class="booklinks" onclick="sendBookLink(this)" onmouseover="setBookLinkTitle(this)">(פי''א סע' א)</span> מוכח דהחשש לביאה באותה פעם ותו לא. דהנה התם יש יחוד במציאות וכל המניעה של האשה מלזנות הוא מחמת שהקטנה תגלה סודה וכלשון הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(שם ה''ט)</span> ועוד ראשונים. ואם איתא דיש חשש לביאה בפעם אחרת, אמאי מועיל הרי יש כאן קירוב דעת וכן יכול לפתותה לפעם אחרת ועוד שהוא מתרגל להיות עם ערוה, דזה שיש מניעה מחמת ההתפרסמות, אינו מונע קירוב דעת וכד', ואינו דומה לבעלה בעיר או היתר דפ''פ וכנ''ל. אלא ודאי דכל דהשתא אינו יכול לבעול, אין בזה יחוד. וכן מוכח מהא דלשיטת רש''י מותר לאיש להתיחד עם נשים הרבה והסביר הרא''ש <span class="booklinks" onclick="sendBookLink(this)" onmouseover="setBookLinkTitle(this)">(קידושין פ''ד ס' כז)</span> טעמו של רש''י וז''ל ''וס''ל לרש''י כיון דאיכא טובא אי אפשר דלא מגלו. ועוד אי אפשר לו לבעול כולם'', עכ''ל. הנה מהמשך דבריו מוכח דאפי' דמיירי במקום שהיצר שולט, אפ''ה מועיל כיון דאינו יכול לבעול את כולם, ולאידך גיסא אמאי מהני הרי יש כאן קירוב דעת וכן יכול לפתותם להיבעל כל אחת בזמן אחר. <p dir="rtl">
<b>והנה</b> נשאל הרדב''ז <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' קכא)</span> מהו גדר יחוד וענה בזה''ל ''שגדר היחוד הוא שיהו שניהם במקום אחד שאם ירצה לבעול לא יראה אותם אדם'', עכ''ל. והביאו בשתיקה בשו''ת פעולת צדיק <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' קע)</span>. ומוכח מדבריו דכל הגדר נמדד לפי הביאה באותה פעם, שאם ירצה לבעול יוכל לעשות כן, אזי הוי יחוד. וכן בהמשך דבריו דנקט גבי פ''פ דלא הוי יחוד כיון דמירתת ולא בעיל, עיי''ש. ולא נקט ג''כ דאינו מפתה או אינו גורם קירוב דעת וכד'. וכיון דהכא נחית לפרש גדר היחוד, אזי אם איתא דגדר יחוד שייך אפי' היכא דלא יוכל לבעול כעת אבל יכול לבעול פעם אחרת, היה להרדב''ז לבאר כן. וכן במשנה <span class="booklinks" onclick="sendBookLink(this)" onmouseover="setBookLinkTitle(this)">(קידושין פ:)</span> דאיש לא יתייחד עם שתי נשים פרש''י מפני שהנשים דעתן קלה ושתיהן נוחות להתפתות, ולא תירא זו מחבירתה שאף היא תעשה כמותה. ובע''ז (כה.) פרש''י ששתיהן תתרצינה לעבירה. וכן משמעות תוס' ר''י הזקן והר''ן (שם). ופשט הדברים ששתיהן מתרצות לעבירה באותה פעם. והריטב''א והיד הרמה <span class="booklinks" onclick="sendBookLink(this)" onmouseover="setBookLinkTitle(this)">(קידושין שם)</span> פירשו שאסור להתייחד עם שתי נשים כיון שיחפו אחת על השניה, והוסיף הרמ''ה דסוברות הנשים שצניעות הוא לחפות הלכך לא מירתת למיעבד איסורא, עיי''ש. ופשט הדברים שאחת תזנה באותה פעם. ואע''פ דאפשר דאין ראיה לנ''ד, דהא התם אסור כיון שתהיה בעילה באותה פעם אך אין זה מעיד שאם א''א לבעול שלא יהיה אסור מחמת בעילה בפעם אחרת, מ''מ כיצד הוא דכל הני ראשונים לא הזכירו סברא זו של קירוב דעת או פיתוי לפעם אחרת. דהא משמע מסתימות לשונם דכל טעם האיסור הוא כיון דאיכא בעילה באותו יחוד. וגם הלום ראיתי בשו''ת אג''מ <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' סה אות ג)</span> דכתב גבי נסיעה ברכב שיש לחשוש שמא יטו את הרכב לצד וכו' אך סיים שבשעת הדחק יש להתיר וז''ל ''משום דמשמע דאין חוששין לדינא לשמא יטה מן הדרך בכשרין, אלא לשמא יתקוף היצר ויעברו במקום שנמצאים'', עכ''ל עיי''ש בהמשך דבריו. <p dir="rtl">
<b>ודע</b> דכל הפוסקים דסוברים דיש שיעור יחוד, ע''כ סוברים דכל החשש הוא רק לביאה באותה פעם (ונראה דה''ה להסוברים שאיסור יחוד שייך אפי' בח''ש), דאם איתא דחיישינן לפעם אחרת, אין יחוד תלוי בשיעור ביאה כלל. ובכלל הנך פוסקים דסוברים דיש שיעור ליחוד הם היש''ש והמהרי''ל דיסקין והאמרי אש ובשו''ת מנחת יצחק ובשו''ת אג''מ ובקובץ תשובות להגרי''ש אלישיב והגר''ש בעדני שליט''א ועוד, וכמבואר לקמן (פ''א סע' כב הערה 61, פ''ב סע' א), עיי''ש. <p dir="rtl">
<b>ואחרי</b> כתבי כל זאת, ראיתי שכדברים הנ''ל כתב ג''כ בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ' פכ''ב)</span> וכתב ראיות לדבר מהא דמהני פ''פ ובעלה בעיר וכן משמירת תינוקת וכד', אך כבר כתבתי לעיל דמהראיה מפ''פ ובעלה בעיר אין להוכיח מאומה ע''פ היסוד שביארתי. ולכן הרבה מראיותיו שם נדחו. והוסיף שכן הוא דעת השער יוסף <span class="booklinks" onclick="sendBookLink(this)" onmouseover="setBookLinkTitle(this)">(ס' א)</span> והחות יאיר <span class="booklinks" onclick="sendBookLink(this)" onmouseover="setBookLinkTitle(this)">(ס' עג)</span> והבנין ציון <span class="booklinks" onclick="sendBookLink(this)" onmouseover="setBookLinkTitle(this)">(ס' קלח)</span> ובשו''ת נשמת כל חי <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' א)</span> וכתב שאף שהדבר פשוט, מ''מ כתב כן לאפוקי ממה שראה בספר שארית יעקב (ח''א בחידושים לקידושין ס' ד אות ב). עיי''ש. והנה מהפוסקים שהביא אכן משמע שיחוד אסור דחיישינן לזנות באותה פעם וכמבואר בלשונם, אך כבר כתבתי לעיל דאין מכאן ראיה ואפשר דהיכא דא''א לבעול באותה פעם יהיה אסור כיון דיש לחוש לפיתוי או קירוב דעת וכנ''ל. מיהו אכן מסתימות דבריהם משמע כמ''ש, דהחשש לזנות באותו פעם ותו לא, דהיה להם לבאר. <p dir="rtl">
<b>והנה</b> השארית יעקב שהביא הציץ אליעזר הנ''ל, הוא בחידושיו על קידושין <span class="booklinks" onclick="sendBookLink(this)" onmouseover="setBookLinkTitle(this)">(ס' ד אות ב)</span> וז''ל ''עיקר האיסור משום הקורבה הוא, ואע''ג שאסרוהו משום גזירה דביאה אין ראיה מזה להצריך שיעור טומאה דשפיר יש לומר אף ביחוד כל שהוא שייכא גזירה זו שמא יגרום היחוד לקרבן וילכו אח''כ למקום אחר לסתירה וביאה'', עכ''ל. ודע דהשארית יעקב הנ''ל אינו יחיד בסברא זו. דהנה בשו''ת בצל החכמה <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' ע)</span> העלה לאחר שקלא וטריא, שאיסור יחוד הינו בגלל שדבר זה גורם לקירוב דעת ומרגיל לערוה, ויגרום לגילוי ערוה לבסוף, ואפי' שעכשיו באותו יחוד א''א לבעול מסיבה מסויימת. כלומר אינו אסור מחשש ביאה באותה פעם אלא פעם אחרת. והסביר שכ''ז דוקא כשיש תנאי יחוד כגון שבעלה חוץ לעיר והדלת נעולה, ורק אז יגרם קרוב דעת כזה שיגרום לביאה פעם אחרת. עיי''ש. ותחילה תלה זאת במחלוקת ראשונים אך בהמשך דחק בכולם דזה הפשט, והביא חלק מהראיות שכתבתי להוכיח דהחשש רק לאותה פעם ודחק בהם. ושוב כתב דאולי מן התורה אכן החשש רק לביאה באותה פעם אך דרבנן גזרו על חשש לפעם אחרת וכן לבסוף <span class="booklinks" onclick="sendBookLink(this)" onmouseover="setBookLinkTitle(this)">(אות טז)</span> חזר לומר דאפשר דלדעת התוס' הרמב''ם הריטב''א הרא''ש ועוד אכן החשש רק לביאה באותה פעם, עיי''ש. וכעת מצאתי גם בנטעי גבריאל <span class="booklinks" onclick="sendBookLink(this)" onmouseover="setBookLinkTitle(this)">(פ''א ס''ק א)</span> שג''כ כתב שאיסור יחוד אפשר לפרש לדעת הרמב''ם שיגרום לגילוי ערווה פעם אחרת, עיי''ש. ושו''ר בספר חידושים ובאורים <span class="booklinks" onclick="sendBookLink(this)" onmouseover="setBookLinkTitle(this)">(קידושין ס' יא אות ב)</span> שג''כ כתב כנ''ל, והיינו שאפי' יחוד שאינו ראוי לביאה אסור כי יש קירוב דעת וכבר ימצאו דרך למלאות תאוותם, עיי''ש. וע''ע בספר אום אני חומה <span class="booklinks" onclick="sendBookLink(this)" onmouseover="setBookLinkTitle(this)">(ח''מ ס' תח)</span>. וכן בשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' נז)</span> כתב לבאר כנ''ל, אך בהמשך דבריו <span class="booklinks" onclick="sendBookLink(this)" onmouseover="setBookLinkTitle(this)">(אות ד)</span> הודה וכתב בזה''ל ''ואף דיתכן דפשטות דברי הראשונים והפוסקים נוטים להתפרש דאין איסור יחוד אלא אם בידו לעשות עבירה באותה שעה עצמה, ברם לדינא כיון דבאמת בגמרא ובש''ע לא נזכר שום שיעור לאיסור יחוד אלא שאנו רוצים לחדש מסברא דהיכי שאין סיפוק בידו לעשות באותו שעה מעשה איסור, ליכא איסור יחוד, ממילא כל שאין ראיה מכרעת ומבוררת כי אכן לא חיישינן אלא על מעשה איסור של אותה השעה, שוב אין בידינו לחדש שום שיעור לאיסור יחוד משום דבאמת לא רחוק כלל לומר דיסוד יחוד הוא משום קירוב הדעת העלול להביא לידי מעשה איסור לאחר זמן'', עכ''ל.<p dir="rtl">
<b>ובדברי</b> סופרים <span class="booklinks" onclick="sendBookLink(this)" onmouseover="setBookLinkTitle(this)">(אות ד עמ''ק לח)</span> כתב לדקדק דכן סובר בשו''ת חקרי לב <span class="booklinks" onclick="sendBookLink(this)" onmouseover="setBookLinkTitle(this)">(ס' יח)</span>, דכתב התם גבי יחוד עם חייבי לאוין דחיישינן שיקדש ויבעל, עיי''ש. אך המעיין בחק''ל יראה שאין זה מוכרח דכן סובר, אלא כתב כן בדרך ''דלמא'' בחקירתו, דהתקשה שם דאם איתא דיחוד עם חייבי לאוין הוי דאורייתא, אזי יש להקשות דהרי אין חיוב לאו בלי קידושין וכיון דטעם היחוד הוא כדי שלא יבא עליה, הרי גם אם יכשל ויבא עליה אין בזה לאו דהא לא קידשה ואיך יצוייר יחוד דאורייתא. וע''ז כתב ''או דילמא יחוד אסרה תורה דע''י יחוד יבא לידי עבירה ובהני נמי יבא לקדש ולבעול'', עכ''ל. ומשמע מלשונו דלא ברירא ליה כולי האי ולא כתב כן אלא דרך חקירה בעלמא. ועוד כתב הדברי סופרים לדייק שכן סובר החזו''א <span class="booklinks" onclick="sendBookLink(this)" onmouseover="setBookLinkTitle(this)">(אישות ס' לד אות ב)</span> דכתב התם גבי פנימי וחיצון, דיש לעיין באיש אחד בחוץ והאשה בפנים האם יועיל שהאשה תנעל והביא ראיה דמהני ולא חיישינן שהאשה תפתח מהא דרב ביבי וז''ל ''ונראה כן מעובדא דרב ביבי דאמר שקולו דרגא מתותי ביבי, ואכתי ליחוש שהיא תעלה אליו שתעמיד הדרגא ע''י עצמה או ע''י אחרים וצ''ע'', עכ''ל. והקשה הדברי סופרים דמכאן משמע דאם והיה דאכן חיישינן שאשה תפתה את האיש אזי היה מקום לחשוש שתביא את הסולם אפי' ע''י אחרים וכלשון החזו''א, והרי אם תלך לקרוא לאחרים שיוציאו את הסולם, הרי יתבטל היחוד, בין מצד אנשים שיהיה שם איש נוסף ובין אם תקרא לאשה מ''מ בינתיים יהיה פ''פ דאז אין יחוד וא''כ אמאי חיישינן שתחזור להתיחד שוב כדי לקלקל. אלא ודאי סבירא לה להחזו''א את היסוד הנ''ל דחיישינן דיעשו תחבולות לזנות אח''כ, עיי''ש. מיהו הד''ס הרגיש במה שיש לחלק דדוקא התם חיישינן דהוי כמעט באותו מעמד, מ''מ כתב דאין לחלק בהכי דמ''מ היחוד בטל בינתיים, אלא ע''כ סבירא ליה האי יסוד, עיי''ש. <b>ומצאתי</b> ביפה ללב <span class="booklinks" onclick="sendBookLink(this)" onmouseover="setBookLinkTitle(this)">(ח''ז ס' כב)</span> דכתב על הא דאשתו של אדם משמרתו, היינו גבי נשים דעלמא אבל לא לגבי גרושתו כיון דיודעת רמיזותיו, עיי''ש. ונראה כוונתו דחיישינן שירמוז לגרושתו ויזנו פעם אחרת, דודאי לא יבעל ליד אשתו. <b>עכ''פ</b> לדינא נראה כדאמרן לעיל דכל החשש הוא מחמת בעילה באותו יחוד ולא חיישינן לקירוב דעת ובעילה בפעם אחרת.<p dir="rtl">
<b>ז. יהרג ובל יעבור <span class="booklinks" onclick="sendBookLink(this)" onmouseover="setBookLinkTitle(this)">(אביזרייהו דעריות)</span></b><p dir="rtl">
<b>יחוד במקום פקוח נפש:</b><p dir="rtl">
<b>א</b>) איתא בגמ' סנהדרין (עד.) ''א''ר יוחנן משום ר''ש בן יהוצדק נימנו וגמרו בעליית בית נתזה בלוד, כל עבירות שבתורה אם אומרים לו לאדם עבור ואל תהרג, יעבור ואל יהרג חוץ מעבודת כוכבים וגילוי עריות ושפיכות דמים'', עיי''ש בגמ'. ואע''פ שרבי ישמעאל פליג התם וסובר שאין הבדל בין הני ג' עבירות לשאר עבירות, (והיינו בשאר עבירות שיעבור ולא יהרג אלא אם כן זה בפרהסיא או בשעת גזירת מלכות אפי' בצנעא וה''ה להני ג' עבירות) מ''מ הלכתא לא כוותיה, אלא בהני ג' עבירות בכל גוונא יהרג ואל יעבור, וכ''פ הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(פ''ה הל' יסודי התורה ה''ב)</span> ורוב הראשונים והטוש''ע <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קנז)</span> ופשוט. <p dir="rtl">
<b>ב</b>) ותו איתא בגמ' <span class="booklinks" onclick="sendBookLink(this)" onmouseover="setBookLinkTitle(this)">(שם עה.)</span> ''אמר רב יהודה אמר רב מעשה באדם אחד שנתן עיניו באשה אחת והעלה לבו טינא, ובאו ושאלו לרופאים ואמרו אין לו תקנה עד שתבעל. אמרו חכמים ימות ואל תבעל לו. תעמוד לפניו ערומה, ימות ואל תעמוד לפניו ערומה. תספר עמו מאחורי הגדר, ימות ואל תספר עמו מאחורי הגדר. פליגי בה ר' יעקב בר אידי ור' שמואל בר נחמני. חד אמר אשת איש היתה וחד אמר פנויה היתה. בשלמא למאן דאמר אשת איש היתה, שפיר. אלא למ''ד פנויה היתה מאי כולי האי, רב פפא אמר משום פגם משפחה רב אחא בריה דרב איקא אמר כדי שלא יהו בנות ישראל פרוצות בעריות'', עיי''ש בגמ'. והנה מלשון הגמ' דאמרה בשלמא למ''ד אשת איש היתה, שפיר, משמע דאפי' שאינו עושה גילוי עריות, אפ''ה יהרג ואל יעבור, שהרי אמרו תעמוד לפניו ערומה או תספר עמו מאחורי הגדר, ואפ''ה אמרו חכמים שימות ולא יעשה כן, ובאשת איש אמרינן שפיר, ש''מ שלאו דוקא גילוי עריות גופא אלא גם אביזרייהו דג''ע יהרג ואל יעבור. וכן הוכיח מכאן הנמו''י <span class="booklinks" onclick="sendBookLink(this)" onmouseover="setBookLinkTitle(this)">(סנהדרין דף יז: מדפי הרי''ף)</span> וז''ל ''הני שלשה עבירות דאמרינן יהרג ואל יעבור, לאו דוקא בעבירה גופה אלא אינהו וכל אבזריהו, ופירוש אבזריהו, השייך להם'', עכ''ל. וכן כתב המאירי <span class="booklinks" onclick="sendBookLink(this)" onmouseover="setBookLinkTitle(this)">(סנהדרין שם)</span> וז''ל ''ולא סוף דבר בגוף העבירה אלא אף בחלקים הדקים ממנה או בדומה לה'', עכ''ל. והביאו ראיה מהא דנתן עיניו באשה אחת וכנ''ל. ועוד הביא ראיה הנימו''י מהא דאיתא במס' פסחים (כה.) שבכל מתרפאין במקום סכנה חוץ מעצי אשרה, ואע''פ שאין בזה ע''ז אלא אביזרייהו, עיי''ש. <p dir="rtl">
<b>וכן</b> פסקו שאפי' באביזרייהו של הני ג' עבירות יהרג ואל יעבור, הר''ן (פסחים דף ה: מדפי הרי''ף, יומא דף ג: מדפי הרי''ף) ורבינו יונה (בפרקי אבות פ''ג משנה יא, שערי תשובה פ''ג אות קלח) והחינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה רצו)</span> ובשו''ת הריב''ש <span class="booklinks" onclick="sendBookLink(this)" onmouseover="setBookLinkTitle(this)">(ס' רנה)</span> והרשב''ץ במגן אבות <span class="booklinks" onclick="sendBookLink(this)" onmouseover="setBookLinkTitle(this)">(פרקי אבות פ''ג משנה טו)</span> והרמב''ן בתורת האדם <span class="booklinks" onclick="sendBookLink(this)" onmouseover="setBookLinkTitle(this)">(ענין הסכנה)</span> והריטב''א <span class="booklinks" onclick="sendBookLink(this)" onmouseover="setBookLinkTitle(this)">(ע''ז יא:)</span> ובעל המאור <span class="booklinks" onclick="sendBookLink(this)" onmouseover="setBookLinkTitle(this)">(סנהדרין דף יז: מדפי הרי''ף)</span> וכן מבואר בתשובת הרשב''א שהובאה בב''י <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קכג)</span> וכ''כ הרמ''א <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קנז)</span> והלבוש (שם) והחכ''א <span class="booklinks" onclick="sendBookLink(this)" onmouseover="setBookLinkTitle(this)">(כלל פח סע' א)</span> וביאור הגר''א <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה ס''ק כ)</span> ועוד. <p dir="rtl">
<b>ג</b>) איברא דהרמב''ם <span class="booklinks" onclick="sendBookLink(this)" onmouseover="setBookLinkTitle(this)">(הל' יסודי התורה פ''ה ה''ב)</span> כתב שעל ג' עבירות הנ''ל יהרג ואל יעבור ולא הזכיר מאומה מהני אביזרייהו שג''כ יהרג ואל יעבור (ועיין גם סתימות לשון הסמ''ג עשין ה, והסמ''ק מצווה מד). וכן סתם כלשון הרמב''ם מרן הש''ע <span class="booklinks" onclick="sendBookLink(this)" onmouseover="setBookLinkTitle(this)">(ס' קנז)</span>, ואף בב''י שאסף כגורנה את השיטות והחילוקים בדין של יהרג ואל יעבור, לא הזכיר את חידוש הראשונים שכתבו שאפי' באביזרייהו יהרג ואל יעבור. <p dir="rtl">
<b>ומסתימות</b> לשון הרמב''ם והש''ע נראה פשוט דלא סבירא להו שבאביזרייהו דהני ג' עבירות יהרג ואל יעבור. ואע''פ שמצאתי למהרי''ט בספרו קרית ספר <span class="booklinks" onclick="sendBookLink(this)" onmouseover="setBookLinkTitle(this)">(על הרמב''ם שם)</span> שכתב בפשטות שאף על אביזרייהו יהרג ואל יעבור, ונראה שסובר כן בדעת הרמב''ם כיון שפירושו חונה על הרמב''ם ולא הזכיר שהרמב''ם לא סבירא ליה הכי, מ''מ נראה לענ''ד שסתימות לשון הרמב''ם אינה כן. ומצאתי תנא דמסייע לן, הוא המנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה רצו אות טו)</span> שג''כ כתב שהרמב''ם לא סובר את הדין של אביזרייהו שיהרג ואל יעבור וכתב שכן דעת הש''ע. והביא ראיה נוספת מלשון הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(שם הל' ו)</span> שכתב לגבי רפואה שאין מתרפאים בע''ז והעלים את הדין המבואר בגמ' פסחים הנ''ל שאין מתרפאים גם בעצי אשרה, (שמשם הביאו הראשונים הנ''ל באות ב ראיה שבאביזרייהו יהרג ואל יעבור) וע''כ אינו סובר דין אביזרייהו כלל. והנה יש להוסיף שהרמב''ם <span class="booklinks" onclick="sendBookLink(this)" onmouseover="setBookLinkTitle(this)">(הל' ט)</span> פסק את המעשה באיש שנתן עיניו באשה והעלה ליבו טינא וכו' כמ''ד פנויה היתה וימות ולא תעמוד לפניו ערומה משום שלא יהיו בנות ישראל פרוצות, ולא פסק כמ''ד א''א היתה, וימות כיון דהוי אביזרייהו דג''ע. וע''ע בשלטי הגיבורים <span class="booklinks" onclick="sendBookLink(this)" onmouseover="setBookLinkTitle(this)">(פסחים דף ד. מדפי הרי''ף)</span> מש''כ בדעת הרמב''ם. <p dir="rtl">
<b>ומרן</b> הש''ע מלבד שלא כתב דין אביזרייהו אלא רק ג' עבירות, גם לגבי רפואה בעצי אשרה כתב <span class="booklinks" onclick="sendBookLink(this)" onmouseover="setBookLinkTitle(this)">(ס' קנה סע' ב)</span> שאם עכו''ם בא לרפאות את הישראל ואומר לו קח ממים אלו או מאילן זה שהם של אלילים, אסור. אבל אם לא הזכיר לו שהם של אלילים, אפילו שאין מאותו מין אלא של אלילים מותר כיון שלא תלה הרפואה באלילים. ושוב הביא הש''ע שי''א שאסור בכל גוונא אפילו אומר לו הבא לי עצים סתם והביא לו של אלילים, אסור, עיי''ש. והנה הדעה שהביא בסתם, היא דעת התוס' בע''ז (כז:) כמבואר בבאר הגולה <span class="booklinks" onclick="sendBookLink(this)" onmouseover="setBookLinkTitle(this)">(אות ח)</span> והיינו הטעם שמא ימשך למינות, (וכן דעת הרא''ש ע''ז פ''ב ס' ט, וכ''פ הטור יור''ד ס' קנה, ובאיסור והיתר ס' נט ס''ק לה הביא שכן דעת המרדכי והסמ''ג, וכן דעת הרוקח ס' תעו ועוד) והדעה שהביא בשם הי''א היא דעת הר''ן שסובר שאפי' על אביזרייהו יהרג ואל יעבור כמבואר בבאר הגולה <span class="booklinks" onclick="sendBookLink(this)" onmouseover="setBookLinkTitle(this)">(אות י)</span>, עיי''ש. ולפי מאי דקיי''ל דמרן הש''ע שכותב בסתם וי''א הלכה כסתם וכדאיתא ביד מלאכי <span class="booklinks" onclick="sendBookLink(this)" onmouseover="setBookLinkTitle(this)">(כללי הפוסקים, הש''ע אות יז)</span>, א''כ מוכח דלא סובר כשיטת הר''ן שעל אביזרייהו יהרג, וכן הוכיח המנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה רצו אות טו)</span>, ועוד העיר המנחת חינוך לפ''ז על לשון הרמ''א <span class="booklinks" onclick="sendBookLink(this)" onmouseover="setBookLinkTitle(this)">(ס' קנז)</span> שכתב על מרן שם שעל אביזרייהו יהרג ואל יעבור, והרי הש''ע לא סבירא ליה הכי וכנ''ל וא''כ היה לרמ''א לכתוב בלשון י''א, והיינו להורות שאין זה לדעת הש''ע, עיי''ש באורך. וכן הקשה על הרמ''א בספר מקור מים חיים (הובא בהגהות על המנחת חינוך שם אות לג). אלא דזה לא קשיא כ''כ כי כן דרכו של הרמ''א בכמה דוכתי לכתוב בלשון סתם אפי' שאין כן דעת הש''ע וכמבואר במ''א <span class="booklinks" onclick="sendBookLink(this)" onmouseover="setBookLinkTitle(this)">(ס' תרמה ס''ק ט)</span> והובא גם בשו''ת פעולת צדיק <span class="booklinks" onclick="sendBookLink(this)" onmouseover="setBookLinkTitle(this)">(ח''ג ס' קצט)</span> וכ''כ המשנ''ב <span class="booklinks" onclick="sendBookLink(this)" onmouseover="setBookLinkTitle(this)">(ס' קמג ס''ק כא)</span> וכן כתב היד מלאכי <span class="booklinks" onclick="sendBookLink(this)" onmouseover="setBookLinkTitle(this)">(כללי הרמ''א אות יט)</span>. <p dir="rtl">
<b>ומיהו</b> כעת מצאתי בשו''ת בית שערים <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' רכח)</span> שנשאל על לשון הרמ''א הנ''ל כיצד כתב כן בלי חולק, והרי לשון ראשונה של הש''ע הנ''ל לא משמע כן, ותירץ שאף לאותה דעה שהביא מרן הש''ע בסתם, ג''כ סבירא להו דעל אביזרייהו יהרג ואל יעבור, דזה גמרא ערוכה דסנהדרין דההוא דנתן עיניו באשה אחת וכו', דמשם הוכיחו הראשונים דעל אביזרייהו יהרג. אלא שדעה ראשונה סבירא ליה דהכא שאינו מזכיר שם אליל, אינו בכלל הלאו של ''לא ידבק'' שהוא אביזרייהו דע''ז, ולכן שרי, עיי''ש. <p dir="rtl">
<b>והנה</b> תנא דמסייע למש''כ הבית שערים הנ''ל, היינו שאפי' דעה זו דסבירא להו שהטעם בעצי אשרה הוא שמא ימשך אחריהם, אפ''ה סבירא להו דין אביזרייהו ולא הא בהא תליא. הלא הוא רבינו יונה בשע''ת <span class="booklinks" onclick="sendBookLink(this)" onmouseover="setBookLinkTitle(this)">(פ''ג אות קלז קלח)</span> דכתב ג''כ את הטעם הנ''ל בעצי אשרה שלא יאמר האשרה הצילתו, ואפ''ה סבר דין אביזרייהו שיהרג ואל יעבור, עיי''ש. (וע''ע ברבינו יונה בפרקי אבות פ''ג מש' יא). וא''כ אפשר שאף הדעה הראשונה שמרן הש''ע הביא ג''כ סבירא להו דיהרג על אביזרייהו, אלא שלגבי עצי אשרה סברו דאינו בכלל הלאו של לא ידבק בידך וכו'. <p dir="rtl">
<b>מיהו</b> לפי דברי באר הגולה משמע שלמד כדאמרן, וכמ''ש המנחת חינוך. ועוד כתב המנחת חינוך שאף התוס' הנ''ל <span class="booklinks" onclick="sendBookLink(this)" onmouseover="setBookLinkTitle(this)">(שמרן הש''ע פסק כשיטתם)</span> ג''כ לא סבירא להו דעל אביזרייהו יהרג ואל יעבור, עיי''ש. וכיו''ב כתב העמק שאלה (שאילתא מב אות ד, שאילתא קכ אות ג) בדעת התוס'. ולדבריהם יש להוסיף את שאר הראשונים דקיימי בשיטת התוס', היינו הרא''ש והטור והמרדכי והסמ''ג והרוקח שהבאתי לעיל. מיהו לפי מש''כ בשם רבינו יונה דלא הא בהא תליא, אין שום הכרח לכך ואפי' לא בדעת התוס'. אלא דעכ''פ סתימות הרמב''ם ומרן הש''ע, לא משמע דסוברים האי דינא דיהרג על אביזרייהו דהיה להם להשמיע כן. (ולכאורה גם מהש''ך משמע דדעה ראשונה במרן אינה סותרת דין אביזרייהו, דהנה בס' קנה ס''ק יא כתב הש''ך על דעה זו דכך הסכימו הפוסקים, ובפשטות הש''ך מסכים דהכי קיי''ל. ואילו לקמן ס' קנז ס''ק י לא העיר ולא חלק על הרמ''א בדין אביזרייהו. ועיין בזר זהב על האיסור והיתר ס' נט מה שהעיר על הש''ך הנ''ל). <p dir="rtl">
<b>והנה</b> אף שכתבנו שסתימות לשון מרן הש''ע שאין ליהרג על אביזרייהו, מ''מ הב''י <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קכג)</span> הביא את תשובת הרשב''א שכתב בתוך דבריו שעל אביזרייהו דע''ז יהרג, ולא העיר מאומה. וכן הב''י בהלכות נדה <span class="booklinks" onclick="sendBookLink(this)" onmouseover="setBookLinkTitle(this)">(ס' קצה)</span> כתב לגבי מישוש הבעל את דופק אשתו כשהיא נדה, שלשיטת הרמב''ן משמע קצת שאם יש סכנה, מותר, וכתב ע''ז הב''י דוקא להרמב''ן מותר, שאיסור נגיעת נדה לשיטתו הוי דרבנן, וסיים בזה''ל ''אבל לרמב''ם דסובר שנגיעת ערווה אסורה מן התורה, הכא אע''פ שיש פקוח נפש אפשר דאסור משום דהוי אביזרא דגילוי עריות וצ''ע'', עכ''ל. ולכאורה זה סותר למש''כ לעיל שהרמב''ם והש''ע לא סבירא להו דין אביזרייהו שיהרג עליהם, ועיין בשו''ת אג''מ <span class="booklinks" onclick="sendBookLink(this)" onmouseover="setBookLinkTitle(this)">(ח''א יור''ד ס' עד)</span>, שאכן מהב''י הנ''ל מדוקדק שמרן הש''ע מודה לרמ''א בדין אביזרייהו. עכ''פ נראה שהעלה לשלחנו שרק ב-ג' עבירות יהרג ואל יעבור ולא על אביזרייהו, ועיין בערוך השלחן <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה סע' כו)</span> וע''ע בשדי חמד <span class="booklinks" onclick="sendBookLink(this)" onmouseover="setBookLinkTitle(this)">(ס' יג אות כו)</span> וביד מלאכי <span class="booklinks" onclick="sendBookLink(this)" onmouseover="setBookLinkTitle(this)">(כלל הש''ע אות ד)</span>. וע''ע בש''ך <span class="booklinks" onclick="sendBookLink(this)" onmouseover="setBookLinkTitle(this)">(ס' קנז ס''ק י)</span> מש''כ ברמב''ם. וכן עיין בקהלת יעקב <span class="booklinks" onclick="sendBookLink(this)" onmouseover="setBookLinkTitle(this)">(תוספות דרבנן אות א ס''ק ו)</span> מש''כ בשם הב''י באבהע''ז <span class="booklinks" onclick="sendBookLink(this)" onmouseover="setBookLinkTitle(this)">(ס' טז)</span>. עיי''ש. (והא דכתב הב''י בשם הרמב''ם לגבי מישוש הדופק שאפשר שאפי' בפיקוח נפש לא ימשש, יש לדקדק בלשונו שכתב רק בלשון ''אפשר'' ולבסוף נשאר בצ''ע. אלמא לא ברירא ליה כולי האי, ואולי הסיבה כיון שאפשר שלדעת הרמב''ם אפי' על אביזרייהו לא יהרג. אלא דנראה יותר לפרש שכתב בלשון ''אפשר'' כיון שאינו ממשש דרך תאווה והנאה, לכן מספקא ליה אם בכה''ג יהרג. ועיין מש''כ הש''ך שם ס''ק כ). <p dir="rtl">
<b>וגם</b> הלום ראיתי להמהר''ם בן חביב בספרו תוספת יוה''כ שהביא את הר''ן שהוכיח מהא דהעלה לבו טינא שאפי' על לאו בעלמא של ג''ע יהרג, ודחה ראייתו <span class="booklinks" onclick="sendBookLink(this)" onmouseover="setBookLinkTitle(this)">(עין לקמן אות ו)</span> והעלה שבלאו של ג''ע לא יהרג, (התוספת יוה''כ הנ''ל הובא במש''ל הל' איסו''ב פי''ז ה''ז, ובשפת אמת פסחים כה:). <p dir="rtl">
<b>ד</b>) אלא שעדיין יש לישב לשיטה זו דאביזרייהו אינם בכלל יהרג ואל יעבור, הא דמבואר להדיא בסנהדרין באחד שנתן עיניו באשה וכו' וכן הא דאיתא בפסחים דאין מתרפאין בעצי אשרה אפי' במקום סכנה והבאתי ראיות אלה לעיל <span class="booklinks" onclick="sendBookLink(this)" onmouseover="setBookLinkTitle(this)">(אות ב)</span> ושכן הוכיחו מכאן הראשונים שאפי' על אביזרייהו יהרג. <p dir="rtl">
<b>והנה</b> לגבי הראיה מהא דנתן עיניו באשה וכו', כתב הרדב''ז <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' אלף עו [ב])</span> בתוך נידונו האם מותר לבעל ליגע באשתו נדה בשעת חוליה וכו', ולאחר שהתיר כתב וז''ל ''וא''ת הרי ערוה וכל אביזרייהו אמרינן ימות ואל יעבור מההיא עובדא דההוא דהעלה לבו טינא, לא קשיא כלל, דהתם בא החולי מחמת העבירה ולפיכך ימות ואל ידבר עמה מאחורי הגדר'' עכ''ל. א''כ מוכח דהתם שאני שהחולי הגיע מחמת העבירה משא''כ בעלמא, אין ראיה בכה''ג. וכיו''ב כתב בשו''ת חות יאיר <span class="booklinks" onclick="sendBookLink(this)" onmouseover="setBookLinkTitle(this)">(ס' קפב)</span> לדחות ראיית הר''ן מהתם ובדומה לו תמצא בשפת אמת <span class="booklinks" onclick="sendBookLink(this)" onmouseover="setBookLinkTitle(this)">(פסחים כה:)</span> ובערוך השלחן <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה סע' כו)</span> ובמרגליות הים <span class="booklinks" onclick="sendBookLink(this)" onmouseover="setBookLinkTitle(this)">(סנהדרין שם אות ה)</span>, וכיו''ב העיר בנשמת אברהם <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' א)</span> וכן כתב לדחות הראיה הנ''ל המהר''ם בן חביב בתוספת יוה''כ <span class="booklinks" onclick="sendBookLink(this)" onmouseover="setBookLinkTitle(this)">(הובא במש''ל הל' איסו''ב פי''ז ה''ז)</span> ועיין בסד''ט <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה ס''ק כד)</span> וע''ע בשו''ת שם אריה <span class="booklinks" onclick="sendBookLink(this)" onmouseover="setBookLinkTitle(this)">(ס' לג)</span> שדחה את הראיה הנ''ל. וע''ע במהר''ח או''ז <span class="booklinks" onclick="sendBookLink(this)" onmouseover="setBookLinkTitle(this)">(ס' רמד)</span>. והר''ן וסיעתו שאכן הביאו ראיה מהמעשה הנ''ל, אפשר דס''ל כיון דסוף סוף השתא אנוס הוא, אם איתא שלא נהרג על אביזרייהו, היה לחכמים ליתן לו לראותה ערומה, ועיין מש''כ הסד''ט (שם). <p dir="rtl">
<b>ועוד</b> כתב החות יאיר (שם) דהתם לא ברירא הצלת נפשו, שהרי אמרו הרופאים תחילה שאין לו תקנה עד שתיבעל לו, וכיון שזה אסור אמרו שתעמוד לפניו ערומה או תדבר עמו, ואז אולי תתיישב דעתו בכך, עיי''ש. ולכן כיון דאין הרפואה ודאית, לא אמרינן דיעבור על זה. ואה''נ כשזה באופן ודאי שיתרפא אמרינן דיעבור על זה. ועוד כתב החות יאיר לעיל מיניה, שמלשון הגמ' ''מעשה'', ש''מ הוראת שעה היתה ואין ללמוד ממנה וכמו שמצינו בכמה דוכתי בש''ס. והא דאמרה הגמ' ''בשלמא למ''ד אשת איש היתה, שפיר'', לא באו לומר שמהדין כך צריך לעשות אלא באו לומר דעבדו שפיר סייג מפני שעיקרו חמור מאוד ונכון לגדור גדר משא''כ למ''ד פנויה היתה, עיי''ש בחות יאיר. ובשפת אמת הוסיף לדחות הראיה, דאפשר דהתם לא היה סכנה גמורה. ועוד שאין מתירין לאשה איסור כזה בשביל סכנה של האיש, ואע''ג שפקוח נפש של אחר ג''כ דוחה שבת, שאני התם דהוא נתן עיניו והביא עצמו לסכנה, עיי''ש. וכעת מצאתי בהעמק שאלה <span class="booklinks" onclick="sendBookLink(this)" onmouseover="setBookLinkTitle(this)">(שאילתא מב אות ד)</span> שג''כ התקשה מהסוגיא דסנהדרין הנ''ל, וכתב לפרש דאף למ''ד א''א היתה דאמרינן שפיר דמי, אין הפירוש דשפיר דמי משום דהוי אביזרייהו דג''ע אלא היה ברור לגמ' דבא''א הוי פגם גדול לבעלה ולכן הקשו בשלמא א''א שפיר יהרג דהוי פגם גדול, אבל פנויה מ''ט, ומתרצינן פגם משפחה וכו', עיי''ש. וע''ע בשו''ת מנחת יצחק <span class="booklinks" onclick="sendBookLink(this)" onmouseover="setBookLinkTitle(this)">(ח''ה ס''ס ח)</span> מש''כ בשם היעב''ץ. וכן עיין בגליוני הש''ס מס' נדרים (פ:) שכתב דהתם אמרינן דיהרג כיון שאותו איש משוקע בתאוה לכן אם לא היה בועל היה מת אבל ודאי אם היה רוצה לצאת מהתאוה ולהתישב בדעתו, יכול היה לעשות כן ודוגמתו במס' סוכה (כה:), עיי''ש. <p dir="rtl">
<b>וכעת</b> מצאתי בערוך לנר <span class="booklinks" onclick="sendBookLink(this)" onmouseover="setBookLinkTitle(this)">(סנהדרין שם)</span> שכתב שחכמים לא עשו ע''פ דברי הרופאים כיון שהוחזקו בשקר, דהנה הרופאים סתרו עצמם, שתחילה אמרו אין לו תקנה עד שתבעל ושוב אמרו תעמוד לפניו ערומה, עיי''ש. ולפ''ז אין ראיה כלל שאביזרייהו אינו נדחה מפני פק''נ, דאפשר דבעלמא נדחה והכא שאני שהרופאים הוחזקו בשקר. (ובעיון יעקב הרגיש בסתירת דברי הרופאים וכתב דהא דאמרינן תעמוד לפניו ערומה או תספר עמו מאחורי הגדר, אינו מדברי הרופאים, שהרי לא יסתרו עצמם אלא חכמי הגמ' אמרו כן. כלומר אפי' אם הרופאים היו אומרים כן, לא היינו מניחים לעשות כך אלא ימות וכו', עיי''ש. וכן לפי מש''כ החות יאיר לעיל, מובן דברי הרופאים, שבאמת התקנה שתבעל, רק לאחר שחכמים אסרו, אמרו הרופאים בדרך אפשר, שאולי יתרפא ע''י שיראנה ערומה וכו'). <p dir="rtl">
<b>ולגבי</b> הראיה מעצי אשרה, דאמרינן דאין מתרפאין מהן, עיין בשפת אמת מהלך מחודש בהבנת הסוגיא דהתם, ולפירושו עולה שבסכנת נפשות כן מתרפאים בעצי אשרה, עיי''ש. ועוד אפשר שלמדו את הסוגיא דאין לאסור להתרפא מעצי אשרה משום אביזרייהו דע''ז אלא שלא ימשך אחר ע''ז כמש''כ התוס' (שם) ושכן פסק מרן בש''ע <span class="booklinks" onclick="sendBookLink(this)" onmouseover="setBookLinkTitle(this)">(ס' קנה סע' ב)</span> ועיין בש''ך <span class="booklinks" onclick="sendBookLink(this)" onmouseover="setBookLinkTitle(this)">(שם ס''ק יא)</span> שכן הסכמת הפוסקים. וא''כ אינו עניין לאביזרייהו דע''ז כלל ומטעם אחר אתינן עלה. וא''כ שפיר אמרינן דאין ראיה חותכת מהש''ס למיפסק שאף באביזרייהו יהרג, ודי בזה. <p dir="rtl">
<b>ה</b>) עוד יש לציין דמבואר בגמ' סנהדרין (עד.) דדעת ר''ש בן יהוצדק דהני ג' עבירות חמורות טפי משאר עבירות, אך רבי ישמעאל פליג התם וז''ל הגמ' לאחר שהביאה את ר''ש בן יהוצדק ''ולא והא תניא א''ר ישמעאל מנין שאם אמרו לו לאדם עבוד עבודת כוכבים ואל תהרג, מנין שיעבוד ואל יהרג, ת''ל וחי בהם ולא שימות בהם. יכול אפילו בפרהסיא תלמוד לומר ולא תחללו את שם קדשי וכו''' ע''כ. והיינו שדין ע''ז הינה כשאר עבירות שבצינעא יעבור ולא יהרג. ואע''פ שרובא דרובא פסקו כר''ש בן יהוצדק, מ''מ ראיתי בהגהות אשירי במס' כתובות <span class="booklinks" onclick="sendBookLink(this)" onmouseover="setBookLinkTitle(this)">(פ''א ס' ד)</span> שכתב בשם ר''י דבהני ג' עבירות, בצנעא יעבור ולא יהרג, עיי''ש. והיינו שפסק כרבי ישמעאל. (ואף שרבי ישמעאל חלק רק לגבי ע''ז, למד ר''י שה''ה לג''ע וש''ד). ומצאתי להחיד''א <span class="booklinks" onclick="sendBookLink(this)" onmouseover="setBookLinkTitle(this)">(שיורי ברכה יור''ד ס' קנז)</span> שהקשה כיצד ר''י פסק כרבי ישמעאל, ועיי''ש מה שתירץ. והנה ראיתי בשלטי הגיבורים <span class="booklinks" onclick="sendBookLink(this)" onmouseover="setBookLinkTitle(this)">(פסחים דף ו. מדפי הרי''ף)</span> שכתב שהרמב''ם ג''כ סובר שבהני ג' עבירות, בצינעא יעבור ולא יהרג ושכן סוברים התוס' כתובות <span class="booklinks" onclick="sendBookLink(this)" onmouseover="setBookLinkTitle(this)">(יט. ד''ה דאמר)</span>, עיי''ש. <p dir="rtl">
<b>ו</b>) וכעת יש לעיין לסוברים שאפי' על אביזרייהו דג''ע וש''ד וע''ז יהרג ואל יעבור, היכי דמי. <p dir="rtl">
<b>הנה</b> מלשון הר''ן <span class="booklinks" onclick="sendBookLink(this)" onmouseover="setBookLinkTitle(this)">(פסחים דף ה: מדפי הרי''ף)</span> משמע שאם הוי ''לאו'' של לא תקרבו לגלות ערווה אזי נכלל הוא באביזרייהו דג''ע ואמרינן יהרג ואל יעבור. וכיו''ב יש לדקדק מלשון הנמו''י (בחידושיו בכרך נפרד פסחים כה. ויש לעיין במש''כ בשו''ת נודע ביהודה תנינא אבעה''ז ס' קנ בדעת הנמו''י, ויש לישב) ועיין גם במאירי במגן אבות <span class="booklinks" onclick="sendBookLink(this)" onmouseover="setBookLinkTitle(this)">(ענין יט)</span>. וכך פסק הרמ''א <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קנ''ז סע' א)</span> וז''ל ''וכל איסור עבודת כוכבים וג''ע וש''ד אע''פ שאין בו מיתה רק לאו בעלמא, צריך ליהרג ולא לעבור'', עכ''ל. ומשמע דעל כל פנים בעינן ''לאו'', אבל היכא דליכא ''לאו'' לא אמרינן דיהרג ואל יעבור, ועיין גם בלשון הרמ''א בדרכי משה <span class="booklinks" onclick="sendBookLink(this)" onmouseover="setBookLinkTitle(this)">(שם ס''ק ג)</span>. וכן כתב לדקדק בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''א אות יב)</span> עיי''ש, ושכן מורה לשון הש''ך <span class="booklinks" onclick="sendBookLink(this)" onmouseover="setBookLinkTitle(this)">(שם ס''ק י)</span>. וכן אפשר לדקדק כנ''ל בלשון החכ''א <span class="booklinks" onclick="sendBookLink(this)" onmouseover="setBookLinkTitle(this)">(כלל פח ס''ע א)</span> דבעינן עכ''פ ''לאו'' דלא תקרבו לגלות ערווה. וע''ע בשדי חמד <span class="booklinks" onclick="sendBookLink(this)" onmouseover="setBookLinkTitle(this)">(כרך ג מערכת י כלל י)</span>. <p dir="rtl">
<b>ולפ''ז</b> משמע דאם יש רק איסור דרבנן של ערווה, אינו בכלל אביזרייהו דיהרג ואל יעבור, וכן משמע מהב''י <span class="booklinks" onclick="sendBookLink(this)" onmouseover="setBookLinkTitle(this)">(יור'ד ס' קצה)</span> שכתב לגבי בעל הרוצה למשש דופק לאשתו נדה, שלפי הרמב''ן שרי, והסביר הב''י דהרמב''ן אזיל לטעמיה שכל נגיעת בעל באשתו נדה הוי דרבנן ולכן שרי, אבל להרמב''ם שנגיעה כנ''ל הוי דאורייתא אפשר שאסור דהוי אביזרייהו וכו', עיי''ש. ומשמע שלפי הרמב''ן, הבין הב''י דפשיטא דשרי כיון דאינו אלא מדרבנן בלבד, ועיין בש''ך (שם). ויותר מכך נראה לדקדק דבעינן דוקא ''לאו'' אבל אם יש לאו הבא מכלל עשה שדינו כעשה, ג''כ אינו בכלל אביזרייהו, דהוא קיל טפי. וכיו''ב כתב לדקדק בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(שם אות יג)</span>. ומצאתי להגאון רבי ישראל יעקב אלגזי בספרו קהלת יעקב <span class="booklinks" onclick="sendBookLink(this)" onmouseover="setBookLinkTitle(this)">(תוספת דרבנן אות א ס''ק ו)</span> שהביא דברי הר''ן וכתב לדקדק בדבריו שדוקא איפה שיש לאו של ג''ע אזי אמרינן דיהרג ואל יעבור אבל לא באיסורים דרבנן, ועוד כתב שדעת הריטב''א והרמב''ן דבאיסורי דרבנן לא אמרינן יהרג ואל יעבור, <span class="booklinks" onclick="sendBookLink(this)" onmouseover="setBookLinkTitle(this)">(ועיין לקמן מש''כ בשם הריטב''א)</span> עיי''ש באורך. והמנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה רצה אות יט)</span> כתב שאף מבחינה לשונית לא שייך למימר אביזרייהו דג''ע על איסור דרבנן, וכתב שאף החינוך סובר שאיסור דרבנן אינו בכלל אביזרייהו שיהרג, עיי''ש. ושו''ר שכן כתב בפשטות בשו''ת נודע ביהודה <span class="booklinks" onclick="sendBookLink(this)" onmouseover="setBookLinkTitle(this)">(תנינא אבהע''ז ס' קנ)</span> שאביזרייהו דוקא שאסור מהתורה אבל מדרבנן לא הוי בכלל (ולכאורה משמע שכל שזה מהתורה הוא בכלל ואפי' אינו לאו אלא עשה). ויותר מכך ראיתי ברעק''א בהגהותיו <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קנז)</span> שאפי' באיסור תורה של לאו אינו נהרג אלא דוקא בחיוב כרת אמרינן שיהרג אף על אביזרייהו. <p dir="rtl">
<b>איברא</b> דמצאתי מאידך גיסא להרא''ם (הובא במש''ל הל' יסודי התורה פ''ה ה''ב) דאפי' באיסור דרבנן יהרג ואל יעבור, וראיה מההיא דסנהדרין שנתן עיניו באשה אחת ואמרינן דימות ואל יראנה ערומה או יספר עמה מאחורי הגדר אלמא לאו דוקא ג''ע בלבד אמרו אלא אפילו בפנויה ואפי' בדיבור בעלמא ואפילו שלא בפניו, שאין בכל אלו כי אם איסור הנאת פנויה בלבד משום דאביזרייהו דידיה הוא וכו', עיי''ש. (ועיין מש''כ המש''ל שם והקהלת יעקב בתוספת דרבנן אות א ס''ק ו ובשו''ת שם אריה ס' לג). והנה המנחת חינוך הביא את הרא''ם הנ''ל ותמה כיצד הביא ראיה מההיא דסנהדרין, דהיא ראיה לסתור, דהא אמרינן התם בשלמא למ''ד א''א, שפיר אך למ''ד פנויה מאי איכא למימר, ואי נימא שאפי' על דרבנן יהרג, מאי קשיא ליה לגמ' למ''ד פנויה, עיי''ש. והיא הערה חמורה. אלא שמצאתי בשו''ת טוטו''ד <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצב)</span> שעמד על דברי הרא''ם הנ''ל והקשה דבגמ' מוכח איפכא <span class="booklinks" onclick="sendBookLink(this)" onmouseover="setBookLinkTitle(this)">(וכמו שהעיר המנחת חינוך)</span> וכתב לישב דבריו מדקדוק לשון הגמ', דאמרינן התם בשלמא למ''ד א''א היתה שפיר אלא למ''ד פנויה היתה מאי כולי האי, ואמאי לא אמרינן ''למ''ד פנויה היתה תבעל'', ונקטו בלשון ''מאי כולי האי'', אלא הפשט הוא שאף פנויה פשיטא שלא תבעל כי זה ג''כ אביזרייהו דג''ע וכמ''ש הרא''ם הנ''ל, ואף המקשן ידע כן, אלא הקושיא של המקשן אינה על ביאת הפנויה אלא אמאי מחמירין שלא תעמוד לפניו ערומה או תדבר עמו הרי זה אביזרייהו דאביזרייהו ועל זה הקשה מאי כולי האי, אלא שהרגיש שזה דוחק בלשון הרא''ם, עיי''ש. ותדע שמדברי הטוטו''ד הנ''ל מתבאר שמסכים והולך שאפי' בדרבנן יהרג ואל יעבור. וע''ע בשו''ת אג''מ <span class="booklinks" onclick="sendBookLink(this)" onmouseover="setBookLinkTitle(this)">(יור''ד ח''א ס' עה)</span> מה שהקשה בדעת הרא''ם. (ולגבי הא דאמרינן בגמ' למ''ד פנויה היתה וכו' עיין במש''ל הל' יו''ט פ''א הי''ז מה שהקשה ובשו''ת שם אריה ס' לג). <p dir="rtl">
<b>וע''ע</b> בשו''ת נודע ביהודה (שם) שכתב שאף הנימוקי יוסף אפשר שסובר שאפי' על איסור דרבנן יהרג ואל יעבור, וההיא דסנהדרין דאמרינן ימות ואל יספר עמה וכו', הוי קירבה דרבנן בלבד וכדעת הרמב''ן וכו', עיי''ש. (וצ''ע מהא דדייקנו מהנמו''י בחידושיו לפסחים כה. שנקט ''לאו'' ומשמע דוקא לאו אבל דרבנן לא. מיהו עיין בלשון הנמו''י בסנהדרין דף יח. מדפי הרי''ף ויש לעיין). <p dir="rtl">
<b>ובשו''ת</b> שם אריה <span class="booklinks" onclick="sendBookLink(this)" onmouseover="setBookLinkTitle(this)">(ס' לג)</span> כתב דלפי הרמב''ן והר''ן דבאשה שהביאה עלה בכרת, אזי אפי' קירבה דרבנן הינה ביהרג ואל יעבור. <span class="booklinks" onclick="sendBookLink(this)" onmouseover="setBookLinkTitle(this)">(אך השם אריה פליג)</span> וע''ע בשו''ת זרע אברהם <span class="booklinks" onclick="sendBookLink(this)" onmouseover="setBookLinkTitle(this)">(יצחקי יור''ד ס' ה)</span>. <p dir="rtl">
<b>גם</b> בשו''ת הריב''ש <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' רנה)</span> ג''כ למד שאפי' באיסור דרבנן יהרג ואל יעבור, ועיין בסד''ט <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה ס''ק כד)</span>. וכעת מצאתי בריטב''א <span class="booklinks" onclick="sendBookLink(this)" onmouseover="setBookLinkTitle(this)">(ע''ז יא:)</span> שכתב על המשנה שם לגבי עיר שיש בה עבודת כוכבים, שבזמן שהדרך מיוחדת לאותו מקום, אסור. ופרש''י מפני החשד שנראה כהולך לעובדה, וכתב הריטב''א וז''ל ''פרש''י ז''ל משום חשדה, דחשדי ליה דאזיל למיפלח לע''ז, וטעם נכון הוא דהא בגמ' (יב.) אמרינן דחיישינן לחשדה, ואפילו במקום סכנה, כגון דצחי מיא דאי לא שתי, מאית. והוא בכלל אבזרי דע''ז שיהרג ואל יעבור וכו''', עכ''ל. ונראה דהתם אינו אסור אלא מדרבנן שלא יחשדוהו, ואפ''ה כתב הריטב''א דיהרג ואל יעבור. (ומש''כ לדייק מלשון הריטב''א קידושין לט: הארעא דרבנן בקהילות יעקב, תוספת דרבנן אות א ס''ק ו שעל איסור דרבנן אינו נהרג, אינו בריטב''א הנדפס מחדש אלא מהוצאות ישנות של הריטב''א. שכנראה לא יצאו מתחת ידו כידוע). וכדעת הריטב''א סובר גם הרשב''א הובא בטור <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קמט)</span> וכן סובר האהל מועד <span class="booklinks" onclick="sendBookLink(this)" onmouseover="setBookLinkTitle(this)">(דף לא:)</span>. וע''ע ברבינו יונה בשערי תשובה <span class="booklinks" onclick="sendBookLink(this)" onmouseover="setBookLinkTitle(this)">(פ''ג אות קלז, קלח)</span> שכתב שאפי' על אבק עבירה יהרג, וצריך לעיין מאי לישנא דאבק עבירה האם זה מדרבנן וכעין מש''כ החפץ חיים שאבק לשון הרע הוי דרבנן, ועיין בלשון רבינו יונה בפרקי אבות <span class="booklinks" onclick="sendBookLink(this)" onmouseover="setBookLinkTitle(this)">(פ''ג משנה יא)</span> ויש לעיין. וע''ע בדין זה בביאור הגר''א <span class="booklinks" onclick="sendBookLink(this)" onmouseover="setBookLinkTitle(this)">(ס' קנה ס''ק טז, יז, כב)</span>. <p dir="rtl">
<b>ולדינא</b> בקירבה דרבנן נראה שיש לילך לקולא דלא יהרג על כך, שכן מבואר בב''י להקל, ושכן מדוקדק מהרמ''א וכדלעיל. וכתב החכ''א <span class="booklinks" onclick="sendBookLink(this)" onmouseover="setBookLinkTitle(this)">(כלל פח סע' ב)</span> שדעת רוב הפוסקים להתיר בזמן הזה, עיי''ש. <p dir="rtl">
<b>ז</b>) עוד יש לציין, שבעל המאור <span class="booklinks" onclick="sendBookLink(this)" onmouseover="setBookLinkTitle(this)">(סנהדרין דף יז: מדפי הרי''ף)</span> כתב וז''ל ''ולא מבעיא עבירה עצמה אלא אפי' כל מידי דמטי ליה לעובר העבירה הנאה מחמת העבירה בג' עבירות הללו, יהרג ואל יעבור וכו' ועוד ההוא שנתן עיניו באשה אחת ואמרו חכמים ימות ואל תעמוד לפניו ערומה, ימות ואל תספר עמו מאחורי הגדר. אלמא אפי' מהנאה פורתא בלחוד אמרינן ימות ואל יעבור'', עכ''ל. ומשמע מדבריו דאביזרייהו דהני ג' עבירות דאמרינן יהרג, דוקא שיש מהם הנאה, אבל בלי הנאה לא יהרג. וכן כתב לדייק הגאון רבי איסר יהודה אונטרמן והובא באוצהפ''ס (ס' כב ס''ק א אות ז, ובהערות בסוף הכרך), והוסיף לבאר שדוקא אביזרייהו דג''ע שעושה כן דרך תאווה ועובר על לאו של לא תקרבו לגלות ערווה וכמבואר בש''ך וכו', עיי''ש בלשונו. <p dir="rtl">
<b>ח</b>) ועתה נבא לבאר נידון דידן האם איסור יחוד נכלל באביזרייהו דג''ע והאם אמרינן דיהרג ואל יעבור על איסור יחוד. הנה כמה פוסקים פשוט להם שאיסור יחוד נכלל באביזרייהו דג''ע. בשו''ת צור יעקב <span class="booklinks" onclick="sendBookLink(this)" onmouseover="setBookLinkTitle(this)">(ס' טז)</span> כתב בתוך דבריו שיחוד הינו מאביזרייהו דג''ע ואינו נדחה מפני פק''נ. וכן הבין בשו''ת שם אריה <span class="booklinks" onclick="sendBookLink(this)" onmouseover="setBookLinkTitle(this)">(ס' לג)</span> בדעת הרמב''ן והר''ן, <span class="booklinks" onclick="sendBookLink(this)" onmouseover="setBookLinkTitle(this)">(אך השם אריה חלק ע''ז וכדלקמן)</span> וכן מתבאר שמסכים בשו''ת טוטו''ד <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצב)</span> <span class="booklinks" onclick="sendBookLink(this)" onmouseover="setBookLinkTitle(this)">(אך הטוטו''ד התיר באפנים מסויימים כדלקמן)</span> ובפסקי תשובה <span class="booklinks" onclick="sendBookLink(this)" onmouseover="setBookLinkTitle(this)">(ח''א בהערה לדף יג)</span> כתב שהוכיח בראיות ברורות לשני רבנים דגם על איסור יחוד יהרג ואל יעבור והודו לו הרבנים הנ''ל, עיי''ש. ובשו''ת זרע אברהם יצחקי (יור''ד ס' ה, הובא באוצהפ''ס ס' כב ס''ק א אות ז) כתב דאפי' על יחוד אמרינן דיהרג ואל יעבור <span class="booklinks" onclick="sendBookLink(this)" onmouseover="setBookLinkTitle(this)">(ועיין באוצהפ''ס שם מה שתמה עליו)</span>. וע''ע בתורת היולדת <span class="booklinks" onclick="sendBookLink(this)" onmouseover="setBookLinkTitle(this)">(פי''ד הערה יד)</span> שג''כ הגדיר יחוד באביזרייהו דג''ע. וע''ע בספר אום אני חומה <span class="booklinks" onclick="sendBookLink(this)" onmouseover="setBookLinkTitle(this)">(צ''ה ס''ק שסה)</span>. <p dir="rtl">
<b>והנה</b> החינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה קפח)</span> ביאר במצווה של ''לא תקרבו לגלות ערווה'' וכתב וז''ל ''ועוד אמרו רבותינו זכרונם לברכה במצווה זו שאסור להתייחד עם כל העריות, רצוני לומר עם כל העריות דבר תורה בין זקנה בין ילדה שהיחוד לגלות ערווה הוא גורם וכו''', עכ''ל. ולכאורה משמע מדבריו שאיסור יחוד נכלל באיסור של לא תקרבו לגלות ערוה, וא''כ הוא נכלל ג''כ באביזרייהו דג''ע שסובר החינוך <span class="booklinks" onclick="sendBookLink(this)" onmouseover="setBookLinkTitle(this)">(מצוה רצו)</span> שיש ליהרג על אביזרייהו. וכן ראיתי בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''א אות יא)</span> שג''כ כתב לדקדק מהחינוך הנ''ל כדאמרינן. וע''ע כיו''ב בלשון הסמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> ובהערת המו''ל <span class="booklinks" onclick="sendBookLink(this)" onmouseover="setBookLinkTitle(this)">(מס' 8)</span>. וכעת ראיתי בהגהות זר זהב על האיסור והיתר <span class="booklinks" onclick="sendBookLink(this)" onmouseover="setBookLinkTitle(this)">(ס' נט)</span> שאם מתיחד בדרך חיבה לדעת הסמ''ג הוי בלאו של לא תקרבו וכו', עיי''ש. <p dir="rtl">
<b>מיהו</b> אחר העיון נראה שאין מהחינוך הנ''ל ראיה. חדא, מקור איסור יחוד נלמד בגמ' קידושין (פ:) מהפסוק כי יסיתך אחיך וכו', והוא רמז בעלמא כמבואר בגמ', ולא נלמד מלאו מפורש של לא תקרבו לגלות ערווה. דאם איתא שנכלל בלאו של לא תקרבו, היה לגמ' להביא זאת מהפסוק הנ''ל שהוא לאו מפורש ולא להביא רמז בעלמא. וע''כ אין כוונת החינוך ליתן מקור חדש שאינו בגמ'. ואע''פ שבאבות דרבי נתן <span class="booklinks" onclick="sendBookLink(this)" onmouseover="setBookLinkTitle(this)">(פ''ג בנוסחא עתיקה)</span> כתב שמקור איסור יחוד אכן נלמד מהלאו של לא תקרבו לגלות ערווה, עיי''ש. מ''מ התלמוד בבלי חולק ע''ז, ולא היה לחינוך לנטות מדברי התלמוד הבבלי. ועוד שמהמנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(אות ב)</span> הביא את הב''ש <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק א)</span> שכתב שלדברי הרמב''ם איסור יחוד הינו רמז בעלמא ולכן אין מלקין ע''ז אלא מכת מרדות, והמנחת חינוך תמה עליו דאפי' לסוברים שהוא מן התורה אין לוקין על זה כיון דהוי לאו הבא מכלל עשה (כמבואר בגמ' קידושין פ: וכן משמע בגר''א ס' כב ס''ק ד דכתב דהוי עשה), עיי''ש. והנה אם איתא שהחינוך כלל איסור יחוד בלאו של לא תקרבו לגלות ערווה וחייב על זה מלקות, היה למנחת חינוך להקשות כן גם על החינוך. או עכ''פ לא לתמוה על הב''ש כיון דהחינוך הוי תנא דמסייע לב''ש. אלא ודאי שהמנחת חינוך ג''כ לא למד שהחינוך כולל איסור יחוד בתוך הלאו של לא תקרבו לגלות ערווה. וכעת ראיתי בספר שער היחוד <span class="booklinks" onclick="sendBookLink(this)" onmouseover="setBookLinkTitle(this)">(חלק הארוך עמ' נט)</span> שהביא את לשון החינוך וג''כ כתב שאין ראיה ממנו שאיסור יחוד נכלל באביזרייהו דג''ע, אלא שדרכו של החינוך לכלול דברים הדומים ברעיון אע''פ שאינם ממש מעניין המצווה, וכעין זה תמצא בחינוך במצווה תכט, עיי''ש. וכן ראיתי בספר דבר הלכה <span class="booklinks" onclick="sendBookLink(this)" onmouseover="setBookLinkTitle(this)">(ס' א ס''ק א)</span> דן בדברי החינוך הנ''ל, וכתב שא''א לומר שיחוד נכלל בלאו של לא תקרבו וכו', חדא, הפוסקים לא אמרו כן, ועוד החינוך עצמו הסביר בסוף דבריו שהלאו הנ''ל הוא שנהנה מהערווה בקירוב בשר, והרי ביחוד ליתא הנאה כה''ג, עיי''ש. <p dir="rtl">
<b>ועוד</b> כתב בציץ אליעזר (שם) לדייק מלשון רש''י במס' שבת <span class="booklinks" onclick="sendBookLink(this)" onmouseover="setBookLinkTitle(this)">(יג. ד''ה מה אשת רעהו)</span> דג''כ סובר דיחוד נכלל באביזרייהו דג''ע, עיי''ש ראייתו. ולענ''ד אין דבריו מוכרחים כלל למעיין בלשון רש''י הנ''ל, ואכמ''ל. (ותדע שהציץ אליעזר בעצמו העלה להקל ביחוד כשיש פקוח נפש). <p dir="rtl">
<b>ט</b>) ולדינא נראה שיש לילך לקולא ביחוד, היינו דיחוד נדחה מפני פק''נ, ולא אמרינן יהרג ואל יעבור על איסור יחוד, שיש לצרף בנ''ד כמה ספיקות וכדלקמן. <p dir="rtl">
<b>חדא</b>, שמא הלכה כהרמב''ם והש''ע דסוברים דאין דין אביזרייהו כלל וכמבואר לעיל באות ג. ואפי' אי נימא דהלכה כרוב הראשונים דיהרג אפי' על אביזרייהו, (א''נ שאף הרמב''ם והש''ע מודו דיהרג על אביזרייהו) מ''מ הני מילי דוקא באיסור דאורייתא, אבל באביזרייהו מדרבנן קיי''ל דאינו נהרג וכדלעיל באות ו, וא''כ הכא שמא הלכה כהרמב''ם לפי הסוברים בדעתו שכל עצם איסור יחוד הוא מדרבנן בלבד וכמש''כ בדעת הרמב''ם בשו''ת תרומת הדשן <span class="booklinks" onclick="sendBookLink(this)" onmouseover="setBookLinkTitle(this)">(ס' רמב)</span> וכן משמע קצת מהסמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> ובהגהות הגר''א <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק ד)</span> ובהגהות זר זהב על האיסור והיתר <span class="booklinks" onclick="sendBookLink(this)" onmouseover="setBookLinkTitle(this)">(ס' נט)</span>, ובשו''ת עין יצחק <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' ח)</span>, ובשו''ת טוב טעם ודעת <span class="booklinks" onclick="sendBookLink(this)" onmouseover="setBookLinkTitle(this)">(מהדורא ג' ח''א ס' ה)</span>, ובשו''ת חלקת יעקב <span class="booklinks" onclick="sendBookLink(this)" onmouseover="setBookLinkTitle(this)">(ס' סה)</span>, וכן משמע קצת מהבה''ט <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק א)</span>, ובשו''ת תורת חסד <span class="booklinks" onclick="sendBookLink(this)" onmouseover="setBookLinkTitle(this)">(אבהע''ז ס' יב)</span>, ובעצי ארזים <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' ד)</span>. ובספר טהרת ישראל <span class="booklinks" onclick="sendBookLink(this)" onmouseover="setBookLinkTitle(this)">(ס' כב אות א בידי אליהו)</span>. ועיין שו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''א)</span> שמצדד ברמב''ם דהוי מדרבנן, עיי''ש. וכ''כ בשו''ת אבני שיש <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' כב)</span>, ובשו''ת לב אברהם <span class="booklinks" onclick="sendBookLink(this)" onmouseover="setBookLinkTitle(this)">(ס' ק)</span> ועוד, דכולהו סברי בדעת הרמב''ם שאיסור יחוד הינו מדרבנן. ועוד שכן סובר הלבוש <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' א)</span>, שיחוד הינו מדרבנן וכן יש שדקדקו שכ''פ העזר מקודש <span class="booklinks" onclick="sendBookLink(this)" onmouseover="setBookLinkTitle(this)">(שם סע' ה ד''ה ובלילה)</span>, עיי''ש באורך. ולפ''ז יחוד אינו בכלל אביזרייהו דג''ע שיהרג על זה, (ואע''פ דלדינא לא קיי''ל הכי אלא איסור יחוד אסור מדאורייתא, מ''מ חזי לאיצטרופי). <p dir="rtl">
<b>ואפי'</b> לפי מאי דקיי''ל שאיסור יחוד הינו מדאורייתא, עכ''פ באביזרייהו דג''ע בעינן עכ''פ איסור ''לאו'' וכדלעיל באות ו. והרי באיסור יחוד אין ''לאו'' כמש''כ הפני יהושע <span class="booklinks" onclick="sendBookLink(this)" onmouseover="setBookLinkTitle(this)">(קידושין פ: ד''ה אמר רב)</span>. ואפי' לשיטת הגר''א <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק ד)</span> דסובר שאיסור יחוד הינו עשה, עדיין י''ל דאינו בכלל אביזרייהו דג''ע שיהרג, דסוף סוף ליכא איסור לאו, והרי איסור עשה קיל טפי, וכיו''ב דקדק בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''א אות יג)</span> בדעת המנחת חינוך <span class="booklinks" onclick="sendBookLink(this)" onmouseover="setBookLinkTitle(this)">(מצוה קפח)</span> שכתב שאיסור יחוד הינו לאו הבא מכלל עשה ואינו לוקה, עיי''ש במנחת חינוך. ולפ''ז כתב הציץ אליעזר דאינו בכלל אביזרייהו דג''ע, דסוף סוף אינו לאו רגיל אלא לאו הבא מכלל עשה, עיי''ש. ואף שמהב''ש <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק א)</span> משמע שיש איסור לאו ביחוד ולוקין עליו, (וכן כתב בשו''ת שם אריה ס' לג שיש איסור לאו ביחוד) מ''מ כבר תפס לתמוה עליו המנחת חינוך (שם). ובפרט לפי מש''כ המאירי <span class="booklinks" onclick="sendBookLink(this)" onmouseover="setBookLinkTitle(this)">(קידושין פ:)</span> דאיסור יחוד הוא מדאורייתא אך אינו נכלל במניין המצוות, עיי''ש. וכוונתו דאינו לאו ואינו עשה, וא''כ אינו נכלל באביזרייהו דג''ע וכנ''ל. <p dir="rtl">
<b>ואפי'</b> אי נימא דאיכא לאו באיסור יחוד וכדעת הב''ש הנ''ל, אפ''ה אפשר דאינו נכלל באביזרייהו דג''ע לפי מה שדקדקנו לעיל באות ז שלפי בעל המאור צריך שתבא הנאה מאביזרייהו, ובאיסור יחוד אין שום הנאה. וכיו''ב כתב הגאון רבי איסר יהודה אונטרמן שהבאתי לעיל באות ז, עיי''ש. ובפרט לפי מש''כ רעק''א <span class="booklinks" onclick="sendBookLink(this)" onmouseover="setBookLinkTitle(this)">(הבאתיו לעיל אות ו)</span> שרק בחיוב כרת יש דין אביזרייהו, ובנ''ד ליכא כרת. <p dir="rtl">
(<b>ועוד</b> יש לצרף את הפוסקים שסוברים שאין הבדל בין ג' עבירות לשאר עבירות, וכשזה בצינעא, יעבור ואל יהרג כדלעיל באות ה. ולפ''ז כשמתייחד בצנעא, היינו שלא ראוהו בפרהסיא <span class="booklinks" onclick="sendBookLink(this)" onmouseover="setBookLinkTitle(this)">(עשרה בנ''א)</span> נכנס עמה למקום יחוד, לשיטת אותם פוסקים, אינו בציווי של יהרג ואל יעבור). <p dir="rtl">
<b>י</b>) ועוד פוסקים ישנם שכתבו בפשטות דיחוד נדחה מפני פקוח נפש. הנה בעיון יעקב <span class="booklinks" onclick="sendBookLink(this)" onmouseover="setBookLinkTitle(this)">(סנהדרין כב.)</span> כתב שהתירו לדוד להתייחד עם אבישג מפני סכנת נפשות, עיי''ש. מיהו התם הוי יחוד פנויה דרבנן <span class="booklinks" onclick="sendBookLink(this)" onmouseover="setBookLinkTitle(this)">(ועיין לקמן פ''א סע' ה)</span> ואין ראיה ליחוד דאורייתא (ועיין בדבר הלכה עמ' ריג שהגרש''ז אויערבאך כתב שכיון שיש מחלוקת פוסקים בנ''ד, ביחוד דרבנן יש להקל, עיי''ש). ובספר תורת היולדת <span class="booklinks" onclick="sendBookLink(this)" onmouseover="setBookLinkTitle(this)">(פרק יד אות ד)</span> הביא מחלוקת בזה והעלה להקל, עיי''ש. אך מה שציין לשיטת המתירים גם את העיון יעקב הנ''ל, קצת תימה, דהתם הוי יחוד מדרבנן ואינו ראיה להקל ביחוד דאורייתא. ואפי' אי נימא דהוי יחוד דאורייתא, דהוי חייבי לאוין <span class="booklinks" onclick="sendBookLink(this)" onmouseover="setBookLinkTitle(this)">(עיין לקמן פ''א סע' ד)</span> מ''מ אינו בכלל גילוי עריות. ואף בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''א)</span> העלה להקל בזה עיי''ש שצירף כמה סניפים שחלקם כתבנו. וכבר כתבתי לעיל באות ז שהגאון רבי איסר יהודה אונטרמן העלה להקל ביחוד כשיש פקוח נפש. וכן בחוברת הל' יחוד לרב זאב בוגרד <span class="booklinks" onclick="sendBookLink(this)" onmouseover="setBookLinkTitle(this)">(פ''ו סע' ז אות ה)</span> כתב שכן פסק לקולא הגרי''ש אלישיב שליט''א והובא דעתו בחוברת להל' יחוד לרב ישראלזון <span class="booklinks" onclick="sendBookLink(this)" onmouseover="setBookLinkTitle(this)">(סע' לג)</span> עיי''ש. וע''ע בהעמק שאלה <span class="booklinks" onclick="sendBookLink(this)" onmouseover="setBookLinkTitle(this)">(שאילתא קכ)</span>. <p dir="rtl">
<b>יא</b>) ובשו''ת שם אריה <span class="booklinks" onclick="sendBookLink(this)" onmouseover="setBookLinkTitle(this)">(ס' לג)</span> נשאל באשה אחת, בהקשותה ללדת שלחה לעיר ביום השבת להביא מילדת עברייה, והעגלון היה נכרי ונסתפקו איך לעשות, שאם תסע המילדת לבד, הרי ישנו איסור יחוד. ואם יסע עמה שומר ישראל, נמצא השומר מחלל שבת, ואע''פ שבשביל פיקוח נפש מחללים שבת מ''מ דלמא עדיף שתסע לבד ותעבור על איסור יחוד. ופלפל בזה לדעת הר''ן והנימו''י וכתב דזה פשוט שאם המילדת פנויה, שתסע עמו לבדה, ואע''ג דהוי אביזרייהו דג''ע, מ''מ הוי אביזרייהו בדרבנן שנידחה מפני פק''נ. אך אם המילדת הינה א''א, הוי אביזרייהו דג''ע דאורייתא ואינו נדחה אפי' בפק''נ. וכ''ז כתב אליבא הר''ן והרמב''ן. אך השם אריה חלק על כל זה וחידש יסוד מחודש שרק בג''ע ממש דאיכא כרת, בהא אמרינן יהרג ואל יעבור אך על אביזרייהו דג''ע אינו נהרג. והטעם דקיי''ל עשה דוחה לא תעשה והכא איכא מצוות עשה להציל את היולדת, ואתא מצוות עשה ודחי לא תעשה של קירבה דעריות. ורק בג''ע גופא דאיכא נמי כרת התם לא אמרינן דדחי עשה את הל''ת כיון דאיכא נמי כרת. וא''כ ודאי שבאיסור יחוד לא אמרינן יהרג ואל יעבור עיי''ש בשם אריה. ועיין בהגהות זר זהב על איסור והיתר <span class="booklinks" onclick="sendBookLink(this)" onmouseover="setBookLinkTitle(this)">(ס' נט)</span> מה שכתב על השם אריה הנ''ל. עכ''פ למדת מדברי השם אריה שאף הוא סובר שאין אומרים שיהרג ואל יעבור על איסור יחוד. (ועיין שם מסקנא דדינא על מה שנשאל). <p dir="rtl">
<b>ואת</b> השאלה הלזו שלח השם אריה להגרש''ק בשו''ת טוטו''ד <span class="booklinks" onclick="sendBookLink(this)" onmouseover="setBookLinkTitle(this)">(מהדו''ק יור''ד ס' קצב)</span> שלאחר שקלא וטריא בדברי השם אריה העלה להקל שתסע לבדה בלא שומר גדול מהטעם שאשה קרקע עולם ופשיטא דאין עליה ליהרג, אלא יסע עמה קטן, ורק אי ליכא קטן, יסע עמה גדול כיון דחילול שבת כה''ג הוי דרבנן <span class="booklinks" onclick="sendBookLink(this)" onmouseover="setBookLinkTitle(this)">(מיירי בנסיעה בעגלה)</span> דאיסור תחומין דרבנן וכו' עיי''ש. והנה להגרש''ק היה פשיטא דיחוד נכלל באביזרייהו דג''ע אלא התיר מטעם אחר. ונ''מ בינו לבין השם אריה, אם העגלון הינו יהודי, להגרש''ק אין להתיר דאין כאן סברת קרקע עולם ולפי השם אריה שרי. ועיין בשו''ת ציץ אליעזר (ח''ו ס' מ פ''א אות ח והלאה) שדן בשני הפוסקים הללו, עיי''ש. (ועיין גם בנשמת אברהם ס' כב סע' א), ועיין בשו''ת משנה הלכות <span class="booklinks" onclick="sendBookLink(this)" onmouseover="setBookLinkTitle(this)">(ח''ג ס' מח)</span>, שהביא את הגרש''ק הנ''ל והעיר על דבריו דמה יועיל שומר אחד הרי בדרך בעינן ג' אנשים וכו', עיי''ש. <p dir="rtl">
<b>ובהגהות</b> זר זהב על האיסור והיתר <span class="booklinks" onclick="sendBookLink(this)" onmouseover="setBookLinkTitle(this)">(ס' נט)</span> הביא את השם אריה וכתב עליו דחלק על הר''ן <span class="booklinks" onclick="sendBookLink(this)" onmouseover="setBookLinkTitle(this)">(שסובר שיחוד הוי בכלל אביזרייהו)</span> כיון שחשב שדעת יחידאה היא ואינו כן, דאדרבה הרבה ראשונים סוברים כמותו, ובהמשך דבריו הוכיח מכמה אנפין שיחוד אינו בכלל אביזרייהו דג''ע אפי' לדעת הר''ן <span class="booklinks" onclick="sendBookLink(this)" onmouseover="setBookLinkTitle(this)">(ודלא כשם אריה הנ''ל)</span>, חדא, מהא דאמרינן בסנהדרין (עג.) הרודף אחר כל העריות מצילין אותו בנפשו. והנה כיצד יציל ויהרוג את הרודף, הרי המציל נמצא מתייחד עם הערווה והוא גופא ביהרג ואל יעבור. וכי סלקא דעתך שאם אין עוד אנשים אזי לא יצילה. וראיה נוספת מעובדא דחנה במס' ברכות (לא:) דאמרה אם ראה תראה היינו אם תקבל בן מוטב ואם לאו תלך ותסתר בפני אלקנה וכו', וכיצד אמרה צדקת זו כך אלא ודאי דידעה דזה שאין לה בן הוי פק''נ בשבילה ונדחה איסור יחוד. (ולקמן פ''ח סע' ל דנתי בסוגיא דחנה באורך, וליכא ראיה מהאי סוגיא). ועוד ראיה ממס' סוטה (כא:) איזהו חסיד שוטה הרואה אשה בנהר ואומר לאו אורח ארעא לאיסתכולי. והנה אם איתא שיחוד הינו ביהרג ואל יעבור אם אכן הוא לבדו שם, אכן אסור לו להצילה ואינו חסיד שוטה. והרי הגמ' לא חילקה אם הוא לבדו או לא, עיי''ש בזר זהב באורך. ועיין בשו''ת שבט הלוי (ח''ו ס' לח אות ד ח''ג ס' לו). ותדע שבנידון השם אריה הנ''ל דמיירי ליסע להביא מילדת יש סניפים נוספים להקל. חדא שאינו עושה כן דרך חיבה ופריצות והרי לפי הש''ך <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' קצה ס''ק י)</span> דדוקא דרך חיבה הוי בכלל אביזרייהו וכ''כ לדייק הזר זהב שם, ועוד דייק מהפני יהושע בתשובה <span class="booklinks" onclick="sendBookLink(this)" onmouseover="setBookLinkTitle(this)">(אבהע''ז ס' מד)</span> שדוקא אם הרפואה תלויה באביזרייהו גופא, כגון ההוא שהעלה ליבו טינא וכל כיו''ב, אבל בנידון דהתם אין הרפואה תלויה באביזרייהו כלל היינו באיסור יחוד רק שהאיסור יחוד נדחה ממילא ולכן שרי עיי''ש בזר זהב. <p dir="rtl">
<b>ואם</b> באופן שהנהג מסיע את היולדת עצמה לבית היולדות <span class="booklinks" onclick="sendBookLink(this)" onmouseover="setBookLinkTitle(this)">(ולא את המילדת)</span> יש שרצו לצרף טעם נוסף והוא בזמן שהנהג רואה את האשה בציריה, אין מתעורר אצלו שום מחשבה רעה וכו' והובא כן בדעת השואל בשו''ת משנה הלכות <span class="booklinks" onclick="sendBookLink(this)" onmouseover="setBookLinkTitle(this)">(ח''ג ס' מח)</span>, אך בעל המשנה הלכות דחה טעם זה. ועיי''ש במשנה הלכות דברים נוספים בזה. (והאם יש יחוד בשעת צירים עיין לקמן פרק א סע' ל). <p dir="rtl">
<b>יב</b>) והנה בשו''ת משנה הלכות (שם) כתב על הא דסנהדרין (יט:) במעשה של פלטי בן ליש עם מיכל בת שאול שאמר רבי יוחנן למה נקרא שמו פלטיאל שפלטו אל מן העבירה מה עשה נעץ חרב בינו לבינה ואמר כל העוסק בדבר זה ידקר בחרב וכו'. וקשה הרי משמע שלפי רבי יוחנן פלטי חשש לקידושי דוד היינו דסבר שמקודשת לדוד וא''כ כיצד התייחד עמה כל ימיו הרי יחוד א''א הוי דאורייתא. ואם נאמר ששאול אנס אותם לכך וזה הוי בכלל פקוח נפש דמותר להתייחד כשאין זה בא מכח העבירה. ועיין בתשובת הרשב''א <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' י)</span> שהאריך בזה וצ''ע, עיי''ש במשנה הלכות. והנה ממש''כ כיצד יתייחד עמה אם חשש לקידושי דוד, כבר כתבו התוס' בשבת <span class="booklinks" onclick="sendBookLink(this)" onmouseover="setBookLinkTitle(this)">(יג: ד''ה מטה)</span> שהיה עמה בפתח פתוח ולא היה יחוד עיי''ש. ופלא שהמשנה הלכות לא הביא כן. <p dir="rtl">
<b>וכעת</b> ראיתי בחוברת הל' יחוד להרב זאב בוגרד <span class="booklinks" onclick="sendBookLink(this)" onmouseover="setBookLinkTitle(this)">(פ''ו סע' ז אות ח)</span> שכתב להביא ראיה שיחוד אינו בכלל יהרג ואל יעבור. דהנה בגמ' סנהדרין (עד:) מקשינן דאסתר שהיתה הולכת לאחשוורוש הא היה זה בפרהסיא ואמרינן דבפרהסיא יהרג ואל יעבור ומתרצינן אמר אביי אסתר קרקע עולם היתה <span class="booklinks" onclick="sendBookLink(this)" onmouseover="setBookLinkTitle(this)">(ועיי''ש שרבא תירץ אחרת)</span> והיינו שאינה עושה מעשה עבירה. <p dir="rtl">
<b>ויש</b> מהראשונים שפירשו שאסתר היתה מובאת למלך בעל כרחה ולא מרצונה, דאם מרצונה הרי אין זה שב ואל תעשה <span class="booklinks" onclick="sendBookLink(this)" onmouseover="setBookLinkTitle(this)">(כמו הקרקע עולם דאמרינן)</span> וצריכה ליהרג ולא לעבור, וכ''כ המאירי <span class="booklinks" onclick="sendBookLink(this)" onmouseover="setBookLinkTitle(this)">(סנהדרין שם)</span> וכן מתבאר בשיטה מקובצת <span class="booklinks" onclick="sendBookLink(this)" onmouseover="setBookLinkTitle(this)">(כתובות ג:)</span> שכן משמע מביאור הרא''ש בדעת הריב''ם כדברי המאירי הנ''ל. ואף הברכי יוסף <span class="booklinks" onclick="sendBookLink(this)" onmouseover="setBookLinkTitle(this)">(יור''ד ס' רנז אות ג)</span> הביא את השיטמ''ק עיי''ש. (ואפי' שבשעת ההליכה אין כאן עבירה ורק אח''כ הוי עבירה כשבא עליה, ואז כבר הוי קרקע עולם, מ''מ לשיטה זו אם הולכת מרצונה למקום שאח''כ תהיה אנוסה בקרקע עולם חייבת ליהרג. וע''ע בשו''ת נודע ביהודה תנינא יור''ד ס' קסא). <p dir="rtl">
<b>והנה</b> לדעת התוס' סנהדרין (שם) לא איכפת לן אם הלכה ברצון או לא אלא סגי דבעבירה היתה אסתר קרקע עולם, וכבר שרי, שהרי לא חידשו שאסתר הלכה בע''כ. וא''כ יוצא כיון שבשעת ההליכה אין איסור, ובשעת הביאה היא בשב ואל תעשה היינו קרקע עולם, שרי. והשתא אי נימא שיחוד נכלל באביזרייהו דג''ע דיהרג ואל יעבור, א''כ כשהולכת מרצון אין זה שב ואל תעשה אלא עושה כן בקום עשה, ותיפוק ליה שתהרג על הכניסה למלך גופא. אלא ע''כ מכאן ראיה שאין על יחוד דין של יהרג ואל יעבור, וסיים שם שכן מצא ראיה זו בספר כלי חמדה. <p dir="rtl">
<b>אלא</b> שכתב שיש לדחות את הראיה שאפשר שהיתה נכנסת למלך יחד עם הסריסים ואז הם היו מסתלקים, וא''כ נמצא גם היחוד בשב ואל תעשה עיי''ש. והנה דחיה זו דחוקה, דמי אמר לה שהסריסים יכנסו עמה ודוחק לומר שאם תראה שאין אף אחד תעמוד עד שיכניסוה בע''כ. ועוד שא''כ היה לתוס' להשמיע כן. וגם יש לשאול וכי מה בכך שיש סריסים הרי כולם פרוצים ולכ''ע אין אשה מתייחדת עם פרוצים אפי' מאה. מיהו הא לא קשיא דיחוד עם הרבה אנשים הוי דרבנן וא''כ היחוד בקום עשה הינו מדרבנן, ואח''כ שהם הולכים הוי יחוד דאורייתא בשב ואל תעשה. ולענ''ד יש לדחות את הראיה ע''פ מש''כ בשו''ת מהרי''ל דיסקין <span class="booklinks" onclick="sendBookLink(this)" onmouseover="setBookLinkTitle(this)">(קו''א ס' ריב)</span> שכתב בתוך דבריו וז''ל ''דההליכה אליו היה להצלת כלל ישראל ופשיטא דמותר להתייחד ומה חששה בזה, אך אין למדין מן האגדות'', עכ''ל. <p dir="rtl">
<b>יג</b>) מסקנא דדינא שאין באיסור יחוד דין של יהרג ואל יעבור ע''פ המבואר לעיל באורך והנלע''ד כתבתי. וכן העלינו לקמן <span class="booklinks" onclick="sendBookLink(this)" onmouseover="setBookLinkTitle(this)">(פ''א סע' לט)</span>.<p dir="rtl">
<b>ח. איסור עצמי או גזירה שמא יבא על הערווה</b><p dir="rtl">
<b>כתב</b> הרמב''ם <span class="booklinks" onclick="sendBookLink(this)" onmouseover="setBookLinkTitle(this)">(הל' איסו''ב פכ''ב ה''א)</span> שאיסור יחוד גורם לגלות ערוה. וכעין זה תמצא בלשון סמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> ובחינוך <span class="booklinks" onclick="sendBookLink(this)" onmouseover="setBookLinkTitle(this)">(מצווה קפח)</span>, וכן הוא בלשון מרן הש''ע וערוך השלחן <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' א)</span>, ובעוד יוסף חי <span class="booklinks" onclick="sendBookLink(this)" onmouseover="setBookLinkTitle(this)">(שופטים א)</span>, ועוד. והמאירי (קידושין פ: (נקט בזה''ל ''מפני שהדבר מפתח ומבוא לגלוי ערוה'', עכ''ל. (ועוד הרמב''ם שם ה''כ כתב וז''ל ''ויזהר מן היחוד שהוא הגורם הגדול''). ועיין בלשון המבי''ט בקרית ספר <span class="booklinks" onclick="sendBookLink(this)" onmouseover="setBookLinkTitle(this)">(על הרמב''ם שם)</span>. והלבוש נקט ''שדבר זה גורם להרגל עבירה''. <p dir="rtl">
<b>ופשט</b> לשונם שאינו איסור עצמי אלא גזירה של תורה שמא יגיע לגלות ערוה. וכן הבינו הרב ישיב משה (הובא בשדי חמד מערכה א אות קכא). ובספר תבואות השדה (הובא בשדי חמד כרך א עמ' 210) כתב לדייק כן מלשון החינוך.<p dir="rtl">
והנה השדי חמד כתב שמהחינוך הנ''ל אין ראיה, אך כתב בשם רבינו יונה שביאר להדיא שכל איסור קירבה הינו גזירה, עיי''ש. וכן כתב הפרי מגדים בספרו ראש יוסף <span class="booklinks" onclick="sendBookLink(this)" onmouseover="setBookLinkTitle(this)">(שבת יב:)</span> בדעת הרמב''ם שקירבה לעריות הינו סייג של תורה. וכעת ראיתי להגר''ח פלאג'י בשו''ת נשמת כל חי (אבה''ע ח''ב ס' א ד''ה הן אמת) שכתב וז''ל ''דעיקר איסור יחוד הוי משום שמא יבא לידי מעשה וכמ''ש להדיא הרמב''ם וז''ל שדבר זה גורם לגלות וכו''' עכ''ל. וכן בשו''ת תורת חסד <span class="booklinks" onclick="sendBookLink(this)" onmouseover="setBookLinkTitle(this)">(אבה''ע ס' יב)</span> כתב בתוך דבריו וז''ל ''דמה שאסרה תורה יחוד דעריות הוא כדי שלא יכשל בה ולהרחיק את האדם מן העבירה'', עכ''ל. וע''ע בשו''ת חות יאיר <span class="booklinks" onclick="sendBookLink(this)" onmouseover="setBookLinkTitle(this)">(ס' עג)</span> דנקט וז''ל ''ענין היחוד שעיקרו מפני שעל ידי היחוד יתקפנו יצרו ולא ידע מזה איש'', עכ''ל. ובשו''ת בנין ציון <span class="booklinks" onclick="sendBookLink(this)" onmouseover="setBookLinkTitle(this)">(ס' קלח)</span> כתב וז''ל ''כיון דיחוד הוא משום חשש זנות וכו''', עכ''ל. וכו בשו''ת טוטו''ד <span class="booklinks" onclick="sendBookLink(this)" onmouseover="setBookLinkTitle(this)">(מהדורא ג ח''א יור''ד ס' ה)</span> כתב וז''ל ''דטעם איסור יחוד מכח חשש עבירה'', עכ''ל. וכ''כ החזו''א (בגליון הערות על ספר אבי העזרי פכ''ב הל' איסו''ב) דאינו איסור עצמי, וכן הוא בשו''ת אורי וישעי <span class="booklinks" onclick="sendBookLink(this)" onmouseover="setBookLinkTitle(this)">(ס' ח)</span> ובשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פכ''ב)</span> וכן משמע בשו''ת אג''מ (ח''ד ס' סה אות י יב טז). וע''ע בלשון החכ''א <span class="booklinks" onclick="sendBookLink(this)" onmouseover="setBookLinkTitle(this)">(בינ''א אות טז)</span>. <p dir="rtl">
<b>וכעת</b> מצאתי שכן כתב להדיא המהר''י אבוהב בספרו מנורת המאור (נר א כלל ב חלק ג פרק ו) וז''ל ''ולשימור מספק זה גזרו על היחוד כדי שלא יבא לידי עבירה'', עכ''ל. הרי להדיא כתב שאיסור יחוד הינו כדי שלא יבא לידי עבירה. מיהו אפשר היה לדחות דאינו ראיה לנ''ד, כיון שמשמע מלשונו דיחוד הוא מדרבנן בלבד, וכלשונו ''גזרו על היחוד'' ואנן קמיירי למאן דסבירא ליה שיחוד אסור מהתורה, האם התורה אסרה יחוד כאיסור עצמי או גזירה וכנ''ל. אלא שדוחק לומר דסובר שיחוד אסור רק מדרבנן, שהרי בהמשך דבריו הביא את הגמ' במס' ע''ז דמשמע להדיא שאיסור יחוד הוא מדאורייתא. וא''כ מוכח דסובר שיחוד אסור מדאורייתא ושפיר יש ראיה לנ''ד, ויש לעיין. <p dir="rtl">
<b>מיהו</b> בקובץ תשובות <span class="booklinks" onclick="sendBookLink(this)" onmouseover="setBookLinkTitle(this)">(להגרי''ש אלישיב ח''ג ס' קפה)</span> כתב לדייק מהרמב''ם והסמ''ג והחינוך הנ''ל ההיפך הגמור, שאיסור יחוד הינו איסור עצמי של לא תקרבו לגלות ערוה. ועיקר ראייתו, שהרמב''ם <span class="booklinks" onclick="sendBookLink(this)" onmouseover="setBookLinkTitle(this)">(שם פכ''א ה''א)</span> כתב ''כל הבא על הערוה דרך אברים או שחבק ונשק דרך תאוה, ה''ז לוקה שנא' לבלתי עשות וגו' ונא' לא תקרבו לגלות ערוה כלומר לא תקרבו לדברים המביאין לידי גילוי ערוה'' עכ''ל. וכיו''ב תמצא בסמ''ג, וכעין זה בחינוך, עיי''ש. ולפ''ז, כיון שיחוד גורם לגלות ערוה, א''כ נכלל הוא באיסור עצמי של לא תקרבו לגלות ערוה, עיי''ש. מיהו לפי מה שכתבתי לעיל בשם רבינו יונה והראש יוסף, שאיסור לא תקרבו לגלות ערוה הוא גופא גזירה של תורה, א''כ אין ראיה שיחוד הוא איסור עצמי, אלא אדרבא מוכח שאינו אלא גזירה. ובפרט יש להעיר דאם איתא שיחוד נכלל בפסוק לא תקרבו לגלות ערוה, מדוע הגמ' קידושין (פ:) הביאה רמז רחוק מפסוק אחר, וצ''ע. <p dir="rtl">
<b>ובספר</b> אבי העזרי <span class="booklinks" onclick="sendBookLink(this)" onmouseover="setBookLinkTitle(this)">(פכ''ב הל' איסו''ב)</span> כתב שדעת רש''י והתוס' שאיסור יחוד הוא איסור עצמי. <span class="booklinks" onclick="sendBookLink(this)" onmouseover="setBookLinkTitle(this)">(ועיין שם בגליון שהחזו''א העיר עליו)</span>. ובשו''ת בצל חכמה <span class="booklinks" onclick="sendBookLink(this)" onmouseover="setBookLinkTitle(this)">(ח''ב ס' ע)</span> כתב שכן הוא דעת הר''ן והתוס' ר''י הזקן. וכן סובר הצפנת פענח <span class="booklinks" onclick="sendBookLink(this)" onmouseover="setBookLinkTitle(this)">(פכ''א הל' איסו''ב ה''ד)</span> וע''ע בצפנת פענח בקונטרס השלמה <span class="booklinks" onclick="sendBookLink(this)" onmouseover="setBookLinkTitle(this)">(לחלק רביעי דף כד טור ד)</span>. וע''ע בשו''ת זקן אהרון <span class="booklinks" onclick="sendBookLink(this)" onmouseover="setBookLinkTitle(this)">(ס' כט)</span>.<p dir="rtl">
<b>ט. נאמנות האדם באיסור ייחוד</b><p dir="rtl">
<b>הנה</b> יש לחקור האם חוששים שאדם יעשה מעשה במזיד כדי להיכנס לאיסור יחוד, ולכן יש לאסור כבר כעת אפי' שכרגע אינו נמצא באיסור יחוד, או שמא התורה נתנה נאמנות לאדם, ואין לחשוש שמא יכניס עצמו לאיסור יחוד במזיד. <p dir="rtl">
<b>בפשטות</b> הדבר נראה שהתורה נתנה נאמנות לאדם, והראיה לכך הינה דין פ''פ שמותר לאיש להתיחד שם <span class="booklinks" onclick="sendBookLink(this)" onmouseover="setBookLinkTitle(this)">(כדלקמן פ''ח סע' א)</span>, ולא חוששים שמא ינעל את הדלת. ואפי' באדם פרוץ מותר <span class="booklinks" onclick="sendBookLink(this)" onmouseover="setBookLinkTitle(this)">(שם סע' כד)</span>. <p dir="rtl">
<b>וכן</b> נראה שמצדד הגרש''ז אויערבאך <span class="booklinks" onclick="sendBookLink(this)" onmouseover="setBookLinkTitle(this)">(הובא בספר דבר הלכה עמ' קפה)</span>, וכן סובר הדבר הלכה עצמו (ס' ג ס''ק כט, אלא שיש אופן שהסתפק עם פרוץ בנסיעה ברכב) וכן הוא בשו''ת דברי מלכיאל <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' קב)</span> ובשו''ת חלקת יעקב <span class="booklinks" onclick="sendBookLink(this)" onmouseover="setBookLinkTitle(this)">(ס' סה)</span>, וכן כתב בשו''ת ציץ אליעזר <span class="booklinks" onclick="sendBookLink(this)" onmouseover="setBookLinkTitle(this)">(ח''ו ס' מ פ''ח אות א)</span> בשם החקרי לב <span class="booklinks" onclick="sendBookLink(this)" onmouseover="setBookLinkTitle(this)">(ס' יח)</span>. וכן משמע מהפוסקים המתירים להתיחד עם אשה בבית נעול כאשר עומדים מול חלון הפונה לר''ה <span class="booklinks" onclick="sendBookLink(this)" onmouseover="setBookLinkTitle(this)">(כדלקמן פ''ח סע' טז)</span> ואפי' שיכולים לזוז לצד או להכנס לחדר פנימי. <p dir="rtl">
<b>אלא</b> שמצינו סוגיא שלפי הבנת כמה ראשונים, סותרת את מה שכתבנו. הנה בסוגיא של פנימי וחיצון <span class="booklinks" onclick="sendBookLink(this)" onmouseover="setBookLinkTitle(this)">(קידושין פא.)</span> איתא ''אמר רב כהנא אנשים מבחוץ ונשים מבפנים אין חוששין משום יחוד אנשים מבפנים ונשים מבחוץ חוששין משום יחוד. במתניתא תנא איפכא'' ע''כ. <p dir="rtl">
<b>והרמב''ם</b> <span class="booklinks" onclick="sendBookLink(this)" onmouseover="setBookLinkTitle(this)">(פכ''ב הל' איסו''ב ה''ח)</span> והכל בו <span class="booklinks" onclick="sendBookLink(this)" onmouseover="setBookLinkTitle(this)">(ס' עה)</span> והסמ''ג <span class="booklinks" onclick="sendBookLink(this)" onmouseover="setBookLinkTitle(this)">(לאוין קכו)</span> והטור <span class="booklinks" onclick="sendBookLink(this)" onmouseover="setBookLinkTitle(this)">(ס כב)</span> ועוד, פירשו את הסוגיא שרק כאשר יפרוש מישהו מחדרו רק אז חוששין משום יחוד, אבל כל עוד שלא פרש מישהו אין איסור יחוד, עיי''ש. ושיטתם היא כדאמרן לעיל שלא חוששין שאדם יעשה מעשה ויכנס לאיסור יחוד.<p dir="rtl">
<b>ומאידך</b> גיסא, רש''י והריטב''א והרמ''ה והמאירי <span class="booklinks" onclick="sendBookLink(this)" onmouseover="setBookLinkTitle(this)">(קידושין שם)</span> והר''ן <span class="booklinks" onclick="sendBookLink(this)" onmouseover="setBookLinkTitle(this)">(לג. מדפי הרי''ף)</span>, פירשו את הסוגיא שכבר באופן זה שכל קבוצה בחדר אחר חוששין ליחוד ואסור להמצא באופן כזה. ועיין בלשון רש''י שמשמע קצת דבזה פליגי רב כהנא והברייתא, שלרב כהנא לא חוששין שיפרוש במזיד ולברייתא חוששין, עיי''ש. ולדינא קיי''ל כתרוויהו כמבואר בגמ' (שם). <p dir="rtl">
<b>וא''כ</b> מצינו שכן חוששין שמא יפרוש ויכנס לאיסור יחוד. אכן יש לחקור מאי שנא מפ''פ שמותר ולא חוששין שמא ינעל את הדלת. ושוב ראיתי בשו''ת חלקת יעקב <span class="booklinks" onclick="sendBookLink(this)" onmouseover="setBookLinkTitle(this)">(ס' סה)</span> ובשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' נז אות ט)</span> שהקשו כן על שיטת רש''י, עיי''ש. <p dir="rtl">
<b>ולכאורה</b> אפשר לחלק שבבית עם שני חדרים, מצוי הדבר שאדם מהלך כהרגלו מחדר לחדר, והמכשלה מצויה שבלי משים לב יפרוש האדם וימצא עצמו ביחוד, ואף הפוסקים הנ''ל מודים דבעלמא לא יכניס אדם את עצמו לאיסור יחוד וכגון בפ''פ. ושו''ר בשו''ת דברי מלכיאל <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס קב)</span> שכתב להסביר את החשש בפנימי וחיצון כדאמרן, עיי''ש. מיהו יש לדחות דא''א לפרש כן. דהנה בשלמא לרב כהנא אפשר לפרש כן אך לברייתא א''א לפרש כן. דאם איתא דחוששין שילך בלא שימת לב לחדר הנשים, ה''ה דיש לחשוש שהאשה תלך בלא שימת לב לחדר האנשים, ומלשון רש''י מוכח דלא חיישינן דהאשה תלך לחדר האנשים, דז''ל רש''י ''אנשים בחוץ ונשים בפנים חוששין שמא יכנס האחד לפנים ולא ירגישו בו חביריו אנשים בפנים ונשים בחוץ אין חוששין שמא תכנס היא לפנים ואם תכנס היא לפנים לא איכפת לן דאשה מתיחדת עם שני אנשים וכו''', עכ''ל. הנה נקט אין חוששין שמא תכנס היא לפנים ואם תכנס וכו', אלמא אין ההסבר בפנימי וחיצון משום הליכה בלא שימת לב, דא''כ ה''ה באשה חיישינן וכנ''ל. מיהו ראיתי שבלשון הר''ן כן אפשר לפרש כך דנקט כלשון רש''י אך שינה ונקט בזה''ל ''אין חוששין שמא תכנס היא לפנים שאם תכנס היא לפנים וכו''', עכ''ל. ולדבריו אתיא שפיר שאף באשה יש מציאות שתכנס אלא דלא איכפת לן. (היינו דרש''י נקט ''ואם'' תכנס, והר''ן נקט ''שאם'' תכנס). וכעת מצאתי בהגהות הרש''ש שהגיה בלשון רש''י כלשון הר''ן הנ''ל, וא''כ אתיא שפיר אף לרש''י. וע''ע בחידושים וביאורים <span class="booklinks" onclick="sendBookLink(this)" onmouseover="setBookLinkTitle(this)">(קידושין ס' יא)</span>. <p dir="rtl">
<b>מיהו</b> בהא יש לעיין לפ''ז אמאי בפ''פ שרי להתיחד ולא חיישינן שמא יסגרו את הדלת בלא שימת לב מכח ההרגל. ובשלמא לסוברים שיחוד הוי דוקא בנעול אבל דלת סגורה מיקרי פתוח לרה''ר, שפיר דמי. דלא חיישינן שינעל את הדלת בלא שימת לב, דאין בזה רגילות כ''כ ובפרט עם אשה שאסורה לו. אך הסוברים שפ''פ זה דוקא פתוח ממש, ובדלת סגורה הוי יחוד אפי' שאינה נעולה, קשיא כדאמרן. <p dir="rtl">
<b>והנה</b> בספר בדבר הלכה <span class="booklinks" onclick="sendBookLink(this)" onmouseover="setBookLinkTitle(this)">(ס' טו ס''ק א)</span> כתב לחלק שבפנימי וחיצון חוששין שמא אדם פרוץ יכניס עצמו לאיסור יחוד כיון שמכניס את עצמו לבד, אך בפ''פ אם ינעל את הדלת יכניס גם את האשה ליחוד וחושש שתצעק והוי כאונס, ולאונס לא חוששין באיסור יחוד. <span class="booklinks" onclick="sendBookLink(this)" onmouseover="setBookLinkTitle(this)">(ועיין לעיל אות ה)</span>. ועוד נראה לחלק שבפנימי וחיצון אפי' דליכא יחוד כ''ז דלא פרשו אהדדי, מ''מ כיון דסוף סוף הם מובדלים מן העולם, היצר תקיף טפי וחיישינן שיכניס עצמו ליחוד. משא''כ בפ''פ דאינם מובדלים, אין היצר תקיף כ''כ ולא חיישינן שיכניס עצמו ליחוד. <p dir="rtl">
<b>ולכאורה</b> עוד יש לחלק, שישנו הבדל כאשר המקום עצמו ראוי לביאה כעת מצד עצמו, אלא שישנם סיבות צדדיות המונעות את האיש מלבוא על האשה, לבין אם המקום עצמו אינו ראוי לביאה כעת מחמת שיש גריעותא במקום עצמו. שיש לומר שאם המקום מצד עצמו ראוי לביאה כעת, היצר תוקף יותר וחוששין שמא יסלק את הסיבות הצדדיות ויפתה את האשה. אבל כאשר המקום אינו ראוי לביאה אין היצר תוקף כ''כ ולכן לא חוששין. וכיו''ב ראיתי בשו''ת להורות נתן <span class="booklinks" onclick="sendBookLink(this)" onmouseover="setBookLinkTitle(this)">(ח''א ס' נז אות ה)</span>, עיי''ש. וע''ע בספר אום אני חומה <span class="booklinks" onclick="sendBookLink(this)" onmouseover="setBookLinkTitle(this)">(ח''מ ס' קמג)</span>. <p dir="rtl">
<b>ולפ''ז</b> כשנמצאים בפ''פ, המקום עצמו אינו ראוי לביאה כעת, ולכן לא חוששין שמא ינעל. אבל בפנימי וחיצון, שאין פ''פ והמקום בפני עצמו ראוי לביאה אלא שיש סיבה צדדית שאינו יכול לבעול, דהיינו שנמצא עם אנשים בחדר ואינו רוצה לבעול לידם כיון שבוש מהם, חוששין שמא יכנס לפנימי. <p dir="rtl">
<b>ולפי</b> חילוק זה אפשר להבין את שיטת העזר מקודש <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' ט)</span> שאוסר לאיש להתיחד עם אשה כנגד חלון הפונה לר''ה, אם יש באותו חדר זויות נסתרות, כיון שחוששין שמא יפנו לצד ויזנו, עיי''ש. ולפי האמור, ניחא. וכן מובן האג''מ <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' סה אות ב)</span> שאוסר כנ''ל כשיש בבית חדר נסתר. <p dir="rtl">
<b>והנה</b> על הא דאמרינן דאשה מתיחדת עם ב' אנשים כשרים, מ''מ בדרך בעינן ג' בנ''א, שמא אחד יצטרך לנקביו, וישאר אחד עם האשה. וחידש רבינו ירוחם שאם לא הולכים עמה לשומרה לא צריך ג' בנ''א, שהרי אם ילך א' לנקביו ילך חבירו עמו ולא יכניס עצמו ליחוד, עיי''ש. בספר המקנה <span class="booklinks" onclick="sendBookLink(this)" onmouseover="setBookLinkTitle(this)">(קידושין פא.)</span> הקשה ע''ז מדין פנימי וחיצון שמוכח שחוששין שאדם יעשה מעשה ויכנס ליחוד. והנה מדהקשה מפנימי וחיצון, ש''מ שלא למד כדאמרן. שהרי לפי חילוקנו, אין מקום לקושיא כלל, שדוקא בפנימי וחיצון יש חשש שיכניס עצמו ליחוד כיון שהמקום ראוי לביאה משא''כ בדרך. <p dir="rtl">
<b>ואחר</b> העיון נראה, שדין ''דרך'' אינו דומה לנ''ד כלל, ששם היחוד בא מאליו ולא ע''י מעשה האדם, ובזה סובר רבינו ירוחם שהאדם לא ישאר ביחוד אלא יעשה מעשה כדי להינצל <span class="booklinks" onclick="sendBookLink(this)" onmouseover="setBookLinkTitle(this)">(וכ''ש שלא יעשה מעשה להיכנס ליחוד)</span>. ועל זה הקשה המקנה, שאם בפנימי וחיצון חוששין שאדם יעשה מעשה לסלק סיבה צדדית, א''כ ה''ה שנחשוש שלא יעשה מעשה להנצל. אבל לעולם גם המקנה סובר שלא חוששין שאדם יעשה מעשה להיכנס לאיסור כאשר המקום עצמו אינו ראוי וכמו בפ''פ. <p dir="rtl">
<b>ומכאן</b> יש להעיר על מה שכתב בשו''ת אג''מ <span class="booklinks" onclick="sendBookLink(this)" onmouseover="setBookLinkTitle(this)">(ח''ד ס' סה אות ג)</span> שכתב שמחלוקת רבינו ירוחם והמהרש''ל <span class="booklinks" onclick="sendBookLink(this)" onmouseover="setBookLinkTitle(this)">(הובאו בב''ש ס' כב ס''ק ט)</span> בדין ''דרך'' (שרבינו ירוחם סובר שאם לא הולכים לשומרה סגי בב' בנ''א והמהרש''ל סובר דלעולם בעינן ג' וכדלקמן פ''ד סע' יח) הינה מחלוקת האם חוששין שאדם יעשה מעשה להכנס ליחוד, עיי''ש. ולפי האמור, אינו דומה, שבדרך היחוד בא מאליו והמחלוקת האם האדם יעשה מעשה כדי להינצל מיחוד שבא מאליו. ושוב ראיתי שכן כתב לחלק בשו''ת חלקת יעקב <span class="booklinks" onclick="sendBookLink(this)" onmouseover="setBookLinkTitle(this)">(ס' סה)</span>. <p dir="rtl">
<b>והנה</b> מה שכתב בשו''ת אג''מ (שם) שלכתחילה אין לנסוע ברכב עם אשה אפי' ביום ואפי' במקום שיש תנועה, שחוששין שמא יטה את רכבו לדרך צדדית או שמא יחנה את רכבו בצד ויכנס לשדה, הינו חומרא יתירה עד מאוד. ואע''פ שמודה שבדיעבד אין חוששין, מ''מ התיר רק בשעת הדחק. ומצאתי בהגהות הרד''ל <span class="booklinks" onclick="sendBookLink(this)" onmouseover="setBookLinkTitle(this)">(קידושין פא.)</span> שכתב לגבי דרך שצריך ג' בנ''א, שהקשה מדוע חוששין בב' בנ''א, הרי אף אם אחד יתרחק לצרכיו וישארו האיש והאשה לבדם, סוף סוף זה שהתרחק יראה אותם, ותירץ שחוששין שמא יתרחקו באופן שלא יראה אותם, עיי''ש. ועיין עוד ביש''ש <span class="booklinks" onclick="sendBookLink(this)" onmouseover="setBookLinkTitle(this)">(קידושין פ''ד ס' כד)</span> שכתב שאשה לא תלך עם עגלון גוי ותינוקת, שמא ישאירו את התינוקת וילכו לצד לזנות. ועיין באפי זוטרי <span class="booklinks" onclick="sendBookLink(this)" onmouseover="setBookLinkTitle(this)">(ס' כב ס''ק כב)</span> שתפס עליו, עיי''ש. ועיין עוד בערוך השלחן <span class="booklinks" onclick="sendBookLink(this)" onmouseover="setBookLinkTitle(this)">(ס' כב סע' י)</span>. ולכאורה משמע דכן חיישינן שיכניס אדם עצמו ליחוד, ויש לישב ואכמ''ל. <p dir="rtl">
<b>והנה</b> לגבי פרוץ, יש לציין שמצאתי ביד רמה <span class="booklinks" onclick="sendBookLink(this)" onmouseover="setBookLinkTitle(this)">(סנהדרין יט.)</span> דמשמע מדבריו שאכן חוששין שפרוץ יכניס עצמו ליחוד. דהנה איתא התם איתקין רבי יוסי בציפורי שיהו נשים מספרות זו עם זו בבית הכסא וכתב היד רמה וז''ל ''עד שישמע קולן לחוץ ויתן השומע אל ליבו שיש שם אחר ולא יכנס אחריהן ויתיחד עמהן. ויש מפרשים כדי שידע, שישמע השומע שיש שם אשה וימנע מלהיכנס שם משום יחוד. ולא מסתבר, דתינח בכשרים אבל בפסולים מאי איכא למימר וכו''' עכ''ל. הנה הפירוש שדחה הינו פירוש רש''י, ולא קיבל פירוש זה כיון דניחא לכשרים אבל פרוצים, אפי' שישמעו, לא ימנעו מליכנס ולהתיחד שם. וא''כ ראינו שבפרוצים אכן חוששין שיכניסו עצמן ליחוד. וע''ע להנצי''ב מוולז'ין בספרו מרומי שדה <span class="booklinks" onclick="sendBookLink(this)" onmouseover="setBookLinkTitle(this)">(סנהדרין שם)</span> שג''כ עולה מדבריו דחיישינן בפרוץ וכנ''ל. מיהו יש לדחות דאין הכוונה שיכנס על מנת להתיחד אלא יכנס על מנת לעשות צרכיו אפי' שיודע בודאות שיווצר יחוד, מ''מ כיון שפרוץ הוא, לא איכפת ליה כיון שצריך לצרכיו, אך להכניס עצמו ליחוד למטרת יחוד, זה אינו מוכרח, ויש להאריך. מסקנא דדינא דדבר זה במחלוקת תלוי, ועיין לקמן <span class="booklinks" onclick="sendBookLink(this)" onmouseover="setBookLinkTitle(this)">(פ''ח סע' כב-כד)</span>.<p dir="rtl">
<h2 dir="rtl" id="430_holchot_yichud, פרק א גדרי יחוד ועם מי אסור להתיחד">פרק א - גדרי יחוד ועם מי אסור להתיחד </h2><p dir="rtl">
<small>א.</small> יחוד פירושו, המצאות במקום שאין רואים אותם ואין להם חשש לעבור עבירה <small>(1)</small>. <p dir="rtl">
<small>ב.</small> אסור מהתורה <small>(2)</small> להתייחד עם ערווה מן העריות <small>(3)</small>, בין זקנה בין ילדה <small>(4)</small>. וי''א שאסור מדרבנן <small>(5)</small>. והלכה כדעה ראשונה, דהיינו שיחוד אסור מהתורה <small>(6)</small>. וטעם האיסור כיון שדבר זה גורם לגלות ערווה <small>(7)</small>. <p dir="rtl">
<small>ג.</small> איסור יחוד שייך גם באיש או אשה עיוורים <small>(8)</small>. <p dir="rtl">
<small>ד.</small> חייבי לאוין <small>(9)</small> יש אומרים שהאיסור להתייחד עמהן הוא מהתורה <small>(10)</small> ויש אומרים שיחוד עם חייבי לאוין אינו אסור אלא מדרבנן בלבד <small>(11)</small>. והוא הדין שנחלקו בחייבי עשה <small>(12)</small>. <p dir="rtl">
<small>ה.</small> פנויה טהורה, אסור להתייחד עמה מדרבנן <small>(13)</small>. ופנויה נדה, אסור להתייחד עמה מהתורה <small>(14)</small>. וי''א שאף פנויה נדה אסור להתייחד עמה מדרבנן <small>(15)</small>. ובימינו, סתם פנויה שהגיעה לגיל יב' שנה ויום אחד, היא בחזקת נדה <small>(16)</small>. <p dir="rtl">
<small>ו.</small> אסור מדרבנן לישראל <small>(17)</small> להתייחד עם גויה פנויה <small>(18)</small>. ואפילו היא אשת איש, האיסור הוא מדרבנן, וי''א שאסור מהתורה <small>(19)</small>. <p dir="rtl">
<small>ז.</small> כהן, י''א שאסור מהתורה בייחוד עם גויה, בין אשת איש ובין פנויה. וי''א שגם כהן אינו אסור אלא מדרבנן אפילו עם אשת איש <small>(20)</small>. <p dir="rtl">
<small>ח.</small> י''א שמותר להתייחד עם גויה כאשר זקוקים לה לדבר סתר חשוב מאוד <small>(21)</small>, ויש אוסרים וכן הלכה <small>(22)</small>. <p dir="rtl">
<small>ט.</small> אסור לישראלית להתייחד עם גוי, בין שהוא לבד ובין גויים רבים, ואפילו כל נשותיהם שם <small>(23)</small>, והאיסור הוא בין לאשת איש ובין לפנויה <small>(24)</small>. <p dir="rtl">
<small>י.</small> אסור לארוס להתייחד עם ארוסתו עד שלא יברכו ז' ברכות <small>(25)</small>, ופשוט שאסור להתייחד עם משודכת <small>(26)</small>. <p dir="rtl">
<small>יא.</small> חתן שכלתו פירסה נדה לפני שהספיק לבעול, אסורים ביחוד <small>(27)</small>. י''א שאיסור יחוד במקרה זה הוא בין ביום ובין בלילה וכן מנהג בני אשכנז <small>(28)</small>. וי''א שאסור רק בלילה, וביום מותרים ביחוד וכן הלכה לבני ספרד <small>(29)</small>. <p dir="rtl">
<small>יב.</small> כל הנאמר בסעיף הקודם, אין חילוק בין בחור שלא בעל אשה מעולם לבין אלמן שבעל אשה בעבר <small>(30)</small>, והוא הדין שאין חילוק בין בחור לבין גרוש <small>(31)</small>. ויש מקילין <small>(32)</small>. <p dir="rtl">
<small>יג.</small> י''א שכל העריות מקורבה <small>(33)</small> כגון כלתו וחמותו וכד' מותר להתייחד עמהן יחוד עראי <small>(34)</small>, אך אסור יחוד קבע <small>(35)</small>. ויש אוסרים בין יחוד עראי ובין יחוד קבע, וכן הלכה <small>(36)</small>. <p dir="rtl">
<small>יד.</small> אדם שידוע שהוא פרוץ במשכב זכור, אסור לאיש להתייחד עמו, וכן במקום שחשודים במשכב זכור, אסור להתיחד עם זכר <small>(37)</small>. <p dir="rtl">
<small>טו.</small> איש שנכשל במשכב זכר, אע''פ שעשה תשובה שלימה, אסור לו להתייחד עם זכרים <small>(38)</small>. ונראה שהוא הדין לאדם שנכשל בעבר במשכב בהמה שאסור לו להתיחד עם בהמה <small>(39)</small>. <p dir="rtl">
<small>טז.</small> אסור לישראל להתיחד עם גוי כיון שהגוים חשודים על שפיכות דמים <small>(40)</small>. ובמקום שאינם חשודים על שפיכות דמים וכגון שהרשויות מענישות את הרוצח בעונש קשה, מותר להתייחד עם גוי, כיון שסתם גוי חושש מכך <small>(41)</small>. אך אם ידוע שהגוי אינו חושש מעונש הרשויות, אסור להתייחד עמו <small>(42)</small>. והנמנע מלהתייחד עם גוי אפילו שאינו חשוד על שפיכות דמים, תע''ב <small>(43)</small>. אך במקום שחשודים על משכב זכר יש לאסור מצד זה, ועיין בהערה <small>(*43)</small>. <p dir="rtl">
<small>יז.</small> אסור להתייחד עם בנים או בנות מאומצים <small>(44)</small>. וי''א שאם החל לאמצם בהיותם קטנים מתחת לגיל האסור ביחוד <small>(45)</small>, מותר לו להתייחד עמהם אפילו לאחר שגדלו והגיעו לגיל האסור ביחוד <small>(46)</small>. <p dir="rtl">
<small>יח.</small> האיסור לאיש <small>(47)</small> להתייחד עם אשה, היינו שהאשה מבת ג' שנים ומעלה <small>(48)</small>. ואף בימינו יש לאסור מגיל זה ואין להקל <small>(49)</small>. והאיסור לאשה <small>(50)</small> להתייחד עם איש, היינו שהאיש מבן ט' שנים ומעלה <small>(51)</small>. <p dir="rtl">
<small>יט.</small> מן התורה איסור יחוד הוא רק באיש א' ואשה א'. וביותר מכך, האיסור מדרבנן בלבד <small>(52)</small>. ויש חולקים וסוברים שאפילו בהרבה אנשים <small>(53)</small>, או הרבה נשים, אסור מהתורה <small>(54)</small>. <p dir="rtl">
<small>כ.</small> י''א שאף באלו שאיסור יחוד עמהן הינו מהתורה, זה דוקא יחוד באופן קבע <small>(55)</small>. אבל יחוד באופן עראי אינו אסור אלא מדרבנן <small>(56)</small>. וי''א שאין הבדל בין יחוד עראי ליחוד קבע ואסור מהתורה וכן הלכה <small>(57)</small>. <p dir="rtl">
<small>כא.</small> כאשר יש ספק יחוד, הן מחמת מציאות והן מחמת מחלוקת פוסקים, בספק יחוד דאורייתא, אזלינן לחומרא <small>(58)</small>. ובספק יחוד דרבנן, אזלינן לקולא <small>(59)</small>. ויש מחמירים גם בספק יחוד דרבנן <small>(60)</small>. <p dir="rtl">
<small>כב.</small> יחוד הוא דוקא בשיעור זמן ביאה <small>(61)</small>, וי''א שאין שיעור זמן לאיסור יחוד, ואסור אפילו רגע <small>(62)</small>. ואע''פ שהלכה כדעה ראשונה, מכל מקום עיין לקמן [פ''ב סע' א] האם יש להחמיר שלא להתיחד אפילו פחות משיעור ביאה מדין חצי שיעור <small>(63)</small>. <p dir="rtl">
<small>כג.</small> שיעור זמן ביאה שזהו הזמן שאסור ביחוד <small>(64)</small> הוא שלש דקות. ועיין בהערה <small>(65)</small>. <p dir="rtl">
<small>כד.</small> איסור יחוד הוא בשיעור ביאה אחת דוקא כשמתיחד עם אשה אחת. אבל אם מתיחד עם ב' נשים, איסור יחוד שיעורו ב' ביאות <small>(66)</small>. וי''א שאפילו שמתייחד עם ב' נשים, איסור יחוד הינו בשיעור של ביאה אחת <small>(67)</small>. [וכשמתיחד עם יותר מ-ב' נשים, עיין סעיף הבא]. <p dir="rtl">
<small>כה.</small> באופן שאסור לאיש להתיחד עם ג' נשים ויותר, והיינו לבני אשכנז באיש שעסקו עם הנשים <small>(68)</small>, שיעור זמן האיסור הינו כשיעור ביאה אחת <small>(69)</small>. ולבני ספרד, שאסור אפילו לאיש רגיל שאין עסקו עם הנשים להתיחד עם נשים הרבה <small>(70)</small>, שיעור זמן האיסור הינו לפי מספר הנשים שעמהן מתיחד <small>(71)</small>. וי''א שאף לבני ספרד, שיעור יחוד עם הרבה נשים הינו כשיעור ביאה אחת <small>(72)</small>. <p dir="rtl">
<small>כו.</small> אשת איש <small>(73)</small> שהתייחדה, אינה נאסרת לבעלה <small>(74)</small>. ואפילו אם התייחדה לשם זנות <small>(75)</small>, ויש מחמירין לאוסרה על בעלה אם התייחדה לשם זנות <small>(76)</small>. ולענין הלכה, לבני ספרד אין האשה נאסרת אפילו התייחדה לשם זנות <small>(77)</small>, ולבני אשכנז יש לעשות שאלת חכם <small>(78)</small>. <p dir="rtl">
<small>כז.</small> פנויה שהתייחדה עם אדם, שביאתו פוסלת אותה מכהונה כגון נכרי <small>(79)</small>, אינה נאסרת על ידי היחוד להנשא לכהן <small>(80)</small>. ואם נתייחדה לשם זנות יעשו שאלת חכם <small>(81)</small>. <p dir="rtl">
<small>כח.</small> אשת איש שרגילה <small>(82)</small> להתיחד עם אנשים מצוה על הבעל לגרשה <small>(83)</small>, ויעשה שאלת חכם <small>(84)</small>. <p dir="rtl">
<small>כט.</small> אשת איש שזינתה תחת בעלה ונאסרה עליו, י''א שמותרים להתיחד <small>(85)</small>, ויש אוסרין <small>(86)</small>, וכן עיקר <small>(87)</small>. <p dir="rtl">
<small>ל.</small> אסור להתיחד עם אשה אפילו בשעה שתקפוה צירי לידה <small>(88)</small>. ויש מצדדים שמותר כאשר ציריה תכופים ואינה מסוגלת להתרצות לעבירה, ובשעת צורך אפשר לצרף דעה זו לסניף נוסף להקל <small>(89)</small>. <p dir="rtl">
<small>לא.</small> אף בשעת אנינות <small>(90)</small> יש איסור יחוד <small>(91)</small>. ויש מקילין בשעת אנינות בכמה אופני יחוד <small>(92)</small>. ולענין הלכה יש לאסור כדעה ראשונה, והמקל בשעת אנינות ביחוד אשה אחת עם שני אנשים כשרים [לבני ספרד <small>(93)</small>] יש לו על מה לסמוך <small>(94)</small>. <p dir="rtl">
<small>לב.</small> אף בשעת צרה גדולה המטילה פחד על בני אדם יש איסור יחוד ואין להקל <small>(95)</small>. ואף שיש מצדדים לומר שמעיקר הדין אין באותה שעה איסור יחוד [באותו זמן שהפחד קיים] ולכן מותר בשעת מלחמה לשהות יחד איש ואשה לבדם <small>(96)</small>. מ''מ לעניין הלכה יש לאסור, והרוצה להקל, ישאל מורה הוראה <small>(97)</small>. <p dir="rtl">
<small>לג.</small> י''א שבשעת צער גדול, כגון אמא שקיבלה הודעה שבנה או בתה נפגעו בפיגוע ר''ל, מותר לה לנסוע עם נהג לבדה לבית החולים ואין בזה איסור יחוד <small>(98)</small>. והעיקר להלכה לאסור בזה ואין להקל כלל <small>(99)</small>. <p dir="rtl">
<small>לד.</small> איסור יחוד נוהג גם בנער או נערה מפגרים בשכלם <small>(100)</small>. <p dir="rtl">
<small>לה.</small> לבני ספרד אסור לחתן להתיחד עם כלתו כל זמן שלא נכתבה כתובתה <small>(101)</small>. ולבני אשכנז יש מקילין <small>(102)</small>. <p dir="rtl">
<small>לו.</small> אשה נשואה שנאבדה כתובתה, אסור לבעלה להתייחד עמה עד שיכתוב לה כתובה חדשה <small>(103)</small>. ואף למתירים ביחוד, אסור לבעלה לשהות עמה אפילו שעה אחת <small>(104)</small>. ויש מקילין כאשר יש העתק כתובה אצל הרבנות המקומית אך אין לסמוך על זה למעשה <small>(105)</small>. <p dir="rtl">
<small>לז.</small> אשה שנשתטית ואין לה סיכוי להתרפא <small>(106)</small>, אסור לבעלה להתייחד עמה כל זמן שבמצבה הנוכחי אינה יכולה להיטהר לבעלה <small>(107)</small>. <p dir="rtl">
<small>לח.</small> אדם שנכשל בעבירה הידועה <small>(108)</small> עם אשה, ורצונו לשוב בתשובה שלימה, הדבר פשוט וברור שאסור לו ללכת להתיחד עם אותה אשה כדי להתגבר על יצרו ואז יחשב לו כתשובה מעולה, ואין להתיר בזה כלל והעושה כן הוי מצוה הבאה בעברה ויצא שכרו בהפסדו <small>(109)</small>. <p dir="rtl">
<small>לט.</small> י''א שאיסור יחוד נכלל באביזרייהו של גילוי עריות, ואף במקום פיקוח נפש אין לעבור על איסור יחוד. וי''א שיחוד אינו נכלל באביזרייהו של גילוי עריות, ונדחה במקום פקוח נפש, וכן הלכה <small>(110)</small>. <p dir="rtl">
<h2 dir="rtl" id="430_holchot_yichud, פרק ב המותרים ביחוד">פרק ב - המותרים ביחוד </h2><p dir="rtl">
<small>א.</small> י''א שמותר להתייחד בפחות משיעור זמן ביאה <small>(1)</small>. וי''א שאם ישנה אפשרות לשהות ביחוד כשיעור ביאה, אסור מהתורה אפילו רגע <small>(2)</small>, ואם אין אפשרות לשהות ביחוד כשיעור ביאה, מותר <small>(3)</small>. ולהלכה, מעיקר הדין מותר להתיחד פחות משיעור ביאה <small>(4)</small>. אך נכון מאוד להחמיר בפחות משיעור ביאה, ביחוד האסור מהתורה, אם אפשר לשהות שיעור ביאה <small>(5)</small>. <p dir="rtl">
<small>ב.</small> מותר לאיש להתייחד עם אשה מתחת לגיל ג' שנים <small>(6)</small>. וגם היום אין להקל משהגיעה לגיל ג' שנים <small>(7)</small>. ומותר לאשה להתייחד עם איש מתחת לגיל ט' שנים <small>(8)</small>. <p dir="rtl">
<small>ג.</small> קטנה שהיא פחותה מגיל יב' שנים ויום א' מותרת להתייחד עם קטן שהוא פחות מגיל יג' שנים ויום א' כיון שאין דין חינוך באיסור ייחוד <small>(9)</small>, ויש אוסרין <small>(10)</small>. ולעניין הלכה נראה שנכון מאוד לחשוש ולהחמיר ובפרט בדורינו <small>(11)</small>. <p dir="rtl">
<small>ד.</small> כל אשה שמותר להתייחד עמה, אין הבדל בין פנויה לאשת איש <small>(12)</small>. <p dir="rtl">
<small>ה.</small> מותר לאם להתייחד עם בנה, ומותר לאב להתייחד עם בתו <small>(13)</small>, ואפילו כשהם גדולים ואפילו באופן קבע <small>(14)</small>. <p dir="rtl">
<small>ו.</small> מותר לאיש להתייחד עם נכדתו ולאשה עם נכדה, וכן בדורות שלמטה [נינים וכו'] <small>(15)</small>. ויש אומרים שאסור לאיש להתיחד עם נכדתו ולאשה עם נכדה <small>(16)</small>. <p dir="rtl">
<small>ז.</small> י''א שאסור לאח להתיחד עם אחותו כלל ואפילו לא באופן עראי <small>(17)</small>. ויש אומרים שמותר לאח להתיחד עם אחותו <small>(18)</small>, ודוקא יחוד באופן עראי אך לא באופן קבע <small>(19)</small>, ולענין הלכה, נהגו היום להקל בזה <small>(20)</small>, והמחמיר תבא עליו ברכה <small>(21)</small>. <p dir="rtl">
<small>ח.</small> אב ובתו או אם ובנה שהתגיירו, מותרים ביחוד <small>(22)</small>. ויש אוסרים <small>(23)</small>. והוא הדין עם נכד ונכדה <small>(24)</small> ואח ואחות <small>(25)</small>. <p dir="rtl">
<small>ט.</small> גדר יחוד עראי שמותר להתייחד עם אחות, י''א עד שלשים יום <small>(26)</small>. וי''א עד שלושה ימים <small>(27)</small>, וי''א שאין לדבר גדר, והכל לפי העניין אלא שצריך שיהיה ניכר שנמצאים באופן עראי <small>(28)</small>. ולעניין הלכה יש לשאול חכם ועיין בהערה <small>(29)</small>. <p dir="rtl">
<small>י.</small> י''א שבמקום שאין אנשים יודעים שהמתייחדים הם אח ואחות [או אב ובתו ונראה שהוא הדין אם ובנה] אסורים ביחוד מפני דעת הבריות שלא יחשדו בהם <small>(30)</small>. ויש מפרשים שהאיסור במקרה זה הוא דוקא אם הם מתייחדים במקום של זנות אבל במקום רגיל מותר אפילו שאין אנשים יודעים שהם אח ואחות <small>(31)</small>. ויש מתירים בכל אופן <small>(32)</small> וכן הלכה <small>(33)</small>. <p dir="rtl">
<small>יא.</small> י''א שאח ואחות שאחד מהם זקן וחולה, מותרים להתייחד אפילו בקביעות <small>(34)</small>. ולכתחילה אין לסמוך על זה ומי שאין לו כל ברירה אחרת ישאל מורה הוראה <small>(35)</small>. <p dir="rtl">
<small>יב.</small> היתר יחוד אח ואחות, אפילו שהם פרוצים <small>(36)</small>, ויש מחמירין אם אחד מהם פרוץ <small>(37)</small>. <p dir="rtl">
<small>יג.</small> היתר יחוד אח עם אחותו, אפילו אחותו רק מצד האם או רק מצד האב <small>(38)</small>. <p dir="rtl">
<small>יד.</small> סתם זקן אסור ביחוד <small>(39)</small>. אך זקן שתשש כחו <small>(40)</small>, וידוע הדבר על פי רופאים שבמצבו הנוכחי אינו יכול לבעול <small>(41)</small> או שזה טבע ברייתו שאינו יכול לבעול כלל, מותר ביחוד <small>(42)</small>, ויש אומרים שכל זקן אסור ביחוד <small>(43)</small>. <p dir="rtl">
<small>טו.</small> מותר לרווק <small>(44)</small> להתייחד עם בהמה ועם זכר <small>(45)</small>, והמחמיר תבוא עליו ברכה <small>(46)</small>, ואין לחשוש בזה ליוהרא <small>(47)</small>. ובמקום שחשודים על משכב זכר ורבו הפרוצים בעבירה זו, אסור להתייחד עם זכר <small>(48)</small>. וי''א שאע''פ שמהדין מותר להתייחד עמהם, אין מורים אלא לאסור <small>(49)</small>. וי''א שאסור מהדין <small>(50)</small>. ולהלכה, מותר להתייחד עם זכר זולת במקום שחשודים על משכב זכור ורבו הפרוצים שיש לאסור, והמחמיר במקום שמותר, תע''ב <small>(51)</small>. <p dir="rtl">
<small>טז.</small> אף לנשים מותר להתייחד עם בהמה <small>(52)</small>. <p dir="rtl">
<small>יז.</small> המדיר את אשתו מתשמיש המטה <small>(53)</small>, מותר לו להתייחד עמה <small>(54)</small>. ויש אוסרים <small>(55)</small>. <p dir="rtl">
<small>יח.</small> מותר לאדם להתייחד עם אשתו כשהיא נדה <small>(56)</small>. <p dir="rtl">
<small>יט.</small> חתן שכלתו פירסה נדה באופן שאסורים ביחוד <small>(57)</small>, לבני ספרד צריך לכתחילה שתי שמירות בכל צד <small>(58)</small>. היינו שעם החתן יהיו שני אנשים ועם הכלה יהיו שתי נשים <small>(59)</small>. ויש לקחת כשמירה אצל החתן דוקא אנשים גדולים ואצל הכלה דוקא נשים גדולות <small>(60)</small>. <p dir="rtl">
<small>כ.</small> י''א שאף לבני ספרד <small>(61)</small> מותר ליקח כשמירה קטן <small>(62)</small> אצל החתן וקטנה אצל הכלה <small>(63)</small>, ויש אוסרים <small>(64)</small>. ואע''פ שהעיקר כדעת האוסרים, מ''מ בשעת הצורך אפשר לסמוך על המתירים <small>(65)</small>. והוא הדין בשעת הדחק שאפשר לסמוך על המקילים ליקח גדול אחד אצל החתן וגדולה אחת אצל הכלה <small>(66)</small>. <p dir="rtl">
<small>כא.</small> לבני אשכנז, חתן שכלתו פירסה נדה שאסורים ביחוד נוהגים לקחת כשמירה קטן <small>(67)</small> אצל החתן וקטנה אצל הכלה <small>(68)</small>. והוא הדין שמועיל כשמירה גדול אצל החתן וגדולה אצל הכלה <small>(69)</small>, ויש חולקים <small>(70)</small>. <p dir="rtl">
<small>כב.</small> החתן צריך שישן בצד אחד <small>(71)</small> והשומר עמו, והכלה תישן בצד אחר והשומר עמה <small>(72)</small>. ויש מקילין שהחתן והכלה ישנו יחד באותו חדר והשומרים בחדר אחר ובלבד שדלתות החדרים ישארו פתוחות קצת, ואפילו שאין הפתחים מכוונים זה כנגד זה <small>(73)</small>. ולדינא יש לאסור, והרוצה להקל בזה, ישאל מורה הוראה <small>(74)</small>. ועיין בהערה <small>(75)</small>. <p dir="rtl">
<small>כג.</small> חתן שאשתו פירסה נדה אך הספיק לבעול פעם אחת <small>(76)</small>, אפילו על ידי העראה בלבד <small>(77)</small>, ויהיה לה היתר <small>(78)</small>, מותרים ביחוד. <p dir="rtl">
<small>כד.</small> חתן שלא בעל את כלתו מחמת סיבה ופירסה נדה, מותרים ביחוד <small>(79)</small> ויש אוסרים <small>(80)</small>, והמחמיר תע''ב <small>(81)</small>. <p dir="rtl">
<small>כה.</small> המחזיר גרושתו ופירסה נדה לפני שבעל מותרים ביחוד <small>(82)</small>. ויש אוסרין <small>(83)</small>. <p dir="rtl">
<small>כו.</small> הנושא פנויה שבא עליה בעבר דרך זנות ופירסה נדה קודם בעילה שלאחר נישואין, י''א שמותרים ביחוד <small>(84)</small> ויש אוסרים <small>(85)</small>. והעיקר לאסור בזה <small>(86)</small>. ואם חיו לפני הנישואין כאיש ואשתו הרבה זמן יחד ונשאה ופירסה נדה, עיין בהערה <small>(87)</small>. <p dir="rtl">
<small>כז.</small> בעל או אשה אבלים, אע''פ שאסורים בתשמיש המטה <small>(88)</small>, מכל מקום מותרים ביחוד <small>(89)</small>. <p dir="rtl">
<small>כח.</small> י''א שבעל או אשה שמת אחד מקרוביהם באחד משלוש רגלים, אסור להם להתיחד <small>(90)</small>, ויש מתירים וכן עיקר <small>(91)</small>. <p dir="rtl">
<small>כט.</small> בעל שחזר בתשובה ואשתו עדיין לא שומרת מצוות ואינה רוצה לטבול במקווה, י''א שאסור לבעל להתייחד עמה <small>(92)</small>. ויש מתירין כל זמן שישנה אפשרות שתחזור בתשובה או תסכים ללכת לטבול במקוה <small>(93)</small>, והעיקר להקל בזה <small>(94)</small>. <p dir="rtl">
<h2 dir="rtl" id="430_holchot_yichud, פרק ג יחוד איש עם נשים">פרק ג - יחוד איש עם נשים </h2><p dir="rtl">
<small>א.</small> אסור לאיש להתייחד עם שתי נשים <small>(1)</small> וכל שכן שאסור לאיש להתיחד עם אשה אחת <small>(2)</small>, ואפילו כאשר אותן נשים הן פנויות שאינן עריות <small>(3)</small> ואפילו כשהן כשרות <small>(4)</small> ואפילו שאף האיש כשר <small>(5)</small>. <p dir="rtl">
<small>ב.</small> י''א שמותר לאיש להתייחד עם ישראלית כשיש שם גם אשה גויה <small>(6)</small> ויש אוסרים וכן עיקר <small>(7)</small>. <p dir="rtl">
<small>ג.</small> מותר לאיש להתייחד עם ב' נשים קטנות <small>(8)</small> שיודעות מהי ביאה אך אינן מוסרות עצמן לביאה <small>(9)</small>, ויש אוסרים <small>(10)</small>. <p dir="rtl">
<small>ד.</small> י''א שמותר לאיש להתייחד עם ג' נשים ומעלה, ובלבד שאין עסקו עם הנשים <small>(11)</small> [ועיין בסעיפים הבאים מהו עסקו עם הנשים] ויש אוסרים לאיש להתייחד אפילו עם הרבה נשים <small>(12)</small>, ולעניין הלכה, לבני ספרד אסור <small>(13)</small>, ולבני אשכנז, מעיקר הדין מותר <small>(14)</small>. אך המחמיר מבני אשכנז שלא לסמוך על היתר זה זולת במקום צורך גדול או רק כשיש סניף נוסף, תע''ב <small>(15)</small>. <p dir="rtl">
<small>ה.</small> מורה נשים, י''א שאינו נחשב כעסקו עמהן <small>(16)</small> ועיין בהערה. <p dir="rtl">
<small>ו.</small> איש שאומנותו לנשים, כגון חייט לבגדי נשים, מוכר בגדי נשים, מוכר תכשיטי נשים וכל כיו''ב, נחשב איש שעסקו עם נשים, ואסור לו להתייחד <small>(17)</small> אפילו עם נשים הרבה <small>(18)</small>. <p dir="rtl">
<small>ז.</small> י''א שאיש היושב בחברת נשים ועוסק עמהן בדברי קלות, נחשב כעסקו עמהן <small>(19)</small>, ועיין בהערה. <p dir="rtl">
<small>ח.</small> ספר ילדים שהנשים צריכות לו בשביל בניהם נחשב כעסקו עמהן <small>(20)</small>, ובימינו נראה שאינו נחשב כעסקו עמהן, שעל פי רוב האבא בא עם בנו, והכל לפי הענין <small>(21)</small>. <p dir="rtl">
<small>ט.</small> רופא נחשב כעסקו עמהן <small>(22)</small>. <p dir="rtl">
<small>י.</small> איש העובד כמציל במקום רחצה של נשים, אינו נחשב כאיש שעסקו עמהן <small>(23)</small>. <p dir="rtl">
<small>יא.</small> נכון ביותר שכל איש [מבני אשכנז <small>(24)</small>] שיש לו עסק כל שהוא עם נשים או שמקום עבודתו בחברת נשים <small>(25)</small>, ישאל מורה הוראה האם נחשב כאיש שעסקו עם הנשים שאסור לו להתייחד אפילו עם נשים הרבה, כיון שהפרטים בדין זה מרובים ודקים <small>(26)</small>. <p dir="rtl">
<small>יב.</small> איש שעסקו עם הנשים שאסור לו להתייחד אפילו עם נשים הרבה, זה דוקא עם אותן נשים שעמהן הוא עוסק אסור לו להתייחד, אך עם נשים שאינו עוסק עמהן, מותר [לבני אשכנז כמבואר בסע' ד] <small>(27)</small>. וי''א שאסור לו אפילו עם נשים שאינו עוסק עמהן כלל <small>(28)</small>. <p dir="rtl">
<small>יג.</small> איש שעסקו עם נשים שמתייחד עם נשים הרבה [לבני אשכנז כמבואר בסע' ד], חלקן הן הנשים שעסקו עמהן וחלקן נשים שאין עסקו עמהן, אם ישנם שם לפחות ג' נשים שאין עסקו עמהן, מותר לו להתייחד <small>(29)</small>, ואם ישנם שם א' או ב' נשים שאין עסקו עמהן יש לאסור ועיין בהערה <small>(30)</small>. <p dir="rtl">
<small>יד.</small> איש שעסקו עם נשים אך כעת הפסיק לעסוק עמהן, דינו חזר להיות כאיש שאין עסקו עם הנשים ומותר לו להתייחד עם ג' נשים [לבני אשכנז כמבואר בסע' ד] <small>(31)</small>. <p dir="rtl">
<small>טו.</small> כל ההיתר לאיש להתייחד עם ג' נשים [לבני אשכנז כמבואר בסע' ד], זהו דוקא בעיר. אבל בדרכים, שאין עוברים ושבים <small>(32)</small>, אסור לאיש להתייחד עד שיהיו שם ארבע נשים לפחות <small>(33)</small>. וי''א שאפילו בדרכים מותר לאיש להתייחד עם ג' נשים <small>(34)</small>. <p dir="rtl">
<small>טז.</small> י''א שהיתר יחוד איש גם ג' נשים [לבני אשכנז כמבואר בסע' ד] הוא אפילו שמתייחדים בלילה <small>(35)</small>. וי''א שבלילה צריך לפחות ד' נשים <small>(36)</small>. ויש אומרים שבלילה אסור לאיש להתייחד אפילו עם הרבה נשים <small>(37)</small>. ולעניין הלכה, לכתחילה יש לנהוג כדעה אמצעית, היינו להתיר יחוד עם ד' נשים, ובשעת הדחק אפשר להקל עם ג' נשים <small>(38)</small>. <p dir="rtl">
<small>יז.</small> איש פרוץ <small>(39)</small> שאין עסקו עם הנשים <small>(40)</small>, מותר לו להתייחד עם הרבה נשים כדין איש שאינו פרוץ [לבני אשכנז כמבואר בסע' ד] <small>(41)</small>. ויש אוסרים לאיש פרוץ להתייחד עם ג' נשים <small>(42)</small>. והוא הדין עם נכרי <small>(43)</small>. <p dir="rtl">
<small>יח.</small> יש אומרים שמותר לאיש להתייחד עם נשים הרבה [לבני אשכנז כמבואר בסע' ד] אפילו שלבו גס <small>(44)</small> בהן <small>(45)</small>, ויש אומרים שאסור לו להתייחד עם נשים הרבה <small>(46)</small>. ולכתחילה יש להחמיר ובשעת הדחק אפשר להקל <small>(47)</small>. <p dir="rtl">
<small>יט.</small> אף בנשים פרוצות <small>(48)</small> מועיל היתר להתייחד עם הרבה נשים [לבני אשכנז כמבואר בסע' ד] <small>(49)</small>. ויש אומרים שאסור לאיש להתיחד עם נשים פרוצות <small>(50)</small>. <p dir="rtl">
<small>כ.</small> יש להחמיר שלא להתייחד עם הרבה נכריות <small>(51)</small>. והרוצה להקל, ישאל חכם. ואם אחת מהנשים כשרה, יש להקל [לבני אשכנז כמבואר בסע' ד] <small>(52)</small>. <p dir="rtl">
<h2 dir="rtl" id="430_holchot_yichud, פרק ד יחוד אשה עם אנשים">פרק ד - יחוד אשה עם אנשים </h2><p dir="rtl">
<small>א.</small> יש אומרים שמותר לאשה להתייחד עם ב' אנשים ומעלה <small>(1)</small> אם הם כשרים <small>(2)</small>, וי''א שדוקא עם ג' אנשים ומעלה <small>(3)</small>. ויש אוסרים אפילו עם הרבה אנשים <small>(4)</small>. ולעניין הלכה, לבני ספרד אסור לאשה להתייחד אפילו עם הרבה אנשים <small>(5)</small> [ובשעת הדחק, עיין סעיף הבא], ולבני אשכנז מותר לאשה להתייחד עם ב' אנשים ומעלה כשהם כשרים <small>(6)</small>. <p dir="rtl">
<small>ב.</small> בני ספרד הסומכים בשעת הדחק ובמקום צורך גדול להתייחד שני אנשים כשרים עם אשה, יש להם על מה לסמוך <small>(7)</small>. <p dir="rtl">
<small>ג.</small> כשאין יחוד גמור כגון שמתייחדים בדרך שאינה רחוקה <small>(8)</small> אפילו לבני ספרד מותר לאשה להתייחד עם שני אנשים כשרים <small>(9)</small>. וי''א שאין היתר זה נוהג אלא בשעת אנינות <small>(10)</small>. <p dir="rtl">
<small>ד.</small> מידת חסידות להתרחק מיחוד של שני אנשים עם אשה <small>(11)</small>, אך כשיש ג' אנשים ואשה אין בזה אפילו מידת חסידות ועיין בהערה <small>(12)</small>. <p dir="rtl">
<small>ה.</small> סתם אדם שומר תורה ומצוות <small>(13)</small> נחשב ככשר שמותר לאשה להתייחד עם ב' אנשים כמותו [לבני אשכנז <small>(14)</small>] ורק אם מוחזק בפריצות נחשב פרוץ <small>(15)</small>. וי''א שסתם אדם דינו כפרוץ ורק אם מוחזק בכשרות דינו ככשר <small>(16)</small>. <p dir="rtl">
<small>ו.</small> איש שחשוד על דברי פריצות, אפילו יצא עליו קול בעלמא, וכן איש שמתנהג בקלות ראש עם נשים, וקל בעיניו יחוד עמהן או שמתנהג בדברים המביאים לפריצות בעריות הרי דינו כפרוץ <small>(17)</small>. <p dir="rtl">
<small>ז.</small> אדם המסתכל בטלויזיה <small>(18)</small> וכיו''ב או קורא עיתונים חילוניים המלאים טומאה, דינו כפרוץ <small>(19)</small>. <p dir="rtl">
<small>ח.</small> סתם יהודי שאינו שומר תורה ומצוות כלל, דינו כפרוץ <small>(20)</small>. <p dir="rtl">
<small>ט.</small> איש השומר תורה ומצוות אך חשוד על דבר איסור שעובר במזיד, ואין האיסור קשור לעניני פריצות, י''א שנחשב ככשר <small>(21)</small> וי''א שנחשב כפרוץ <small>(22)</small>. ונכון לחשוש לדעה אחרונה. מכל מקום בשעת צורך גדול אפשר לסמוך על המקילים <small>(23)</small>. <p dir="rtl">
<small>י.</small> מותר לשני אנשים כשרים להתייחד אפילו עם פרוצה [היינו לבני אשכנז ועיין סע' א ב] <small>(24)</small> ואפילו עם גויה <small>(25)</small>. <p dir="rtl">
<small>יא.</small> מותר לאשה להתייחד עם שני אנשים כשרים [היינו לבני אשכנז ועיין סע' א ב] אפילו שעסקם <small>(26)</small> עם הנשים <small>(27)</small>. ויש אומרים שאסור להם להתייחד עם אשה <small>(28)</small>. <p dir="rtl">
<small>יב.</small> מותר לאשה להתייחד עם שני אנשים [היינו לבני אשכנז ועיין סע' א ב] אפילו שלבם גס בה <small>(29)</small>, ויש מחמירין <small>(30)</small>. <p dir="rtl">
<small>יג.</small> אע''פ שכתבו הפוסקים שאין איסור יחוד לאשה עם ב' אנשים אפילו שקינא לה הבעל מהם <small>(31)</small>, מ''מ דוקא מצד איסור יחוד מותר אבל אם אכן תסתר עמהם שיעור ביאה <small>(32)</small> תאסר על הבעל לעולם <small>(33)</small>. <p dir="rtl">
<small>יד.</small> אסור לאשה להתייחד עם ב' גויים או יותר כיון שסתם גויים פרוצים הם <small>(34)</small>. <p dir="rtl">
<small>טו.</small> י''א ששני אנשים ישראלים <small>(35)</small> שאחד מהם פרוץ והשני כשר, מותר לאשה להתייחד עמהם כדין שני כשרים [היינו לבני אשכנז ועיין סע' א ב] <small>(36)</small>. וי''א שצריך שיהיו שניהם כשרים, ואם אחד מהם פרוץ, אסור <small>(37)</small>, וכן הלכה <small>(38)</small>. ובשעת צורך גדול אפשר לסמוך על המתירים <small>(39)</small>. ואם יש ב' אנשים [או יותר] כשרים ואחד פרוץ, אין בזה איסור יחוד <small>(40)</small>. <p dir="rtl">
<small>טז.</small> י''א ששני אנשים <small>(41)</small>, שאחד מהם ישראל כשר ואחד מהם גוי, מותר לאשה להתייחד עמהם [היינו לבני אשכנז ועיין סע' א ב] <small>(42)</small>, ויש אוסרים <small>(43)</small>, ודעה ראשונה עיקר <small>(44)</small>. <p dir="rtl">
<small>יז.</small> כל ההיתר לאשה להתייחד עם שני אנשים [היינו לבני אשכנז ועיין סע' א ב] זה דוקא בעיר <small>(45)</small>, אבל בדרך <small>(46)</small> שאין בני אדם עוברים ושבים, אסור לאשה להתייחד <small>(47)</small> עם שני אנשים עד שיהיו עמה לפחות שלושה אנשים <small>(48)</small>. ויש אומרים שאין חילוק בין עיר לדרך ובכל אופן מותר לאשה להתייחד עם שני אנשים <small>(49)</small>. <p dir="rtl">
<small>יח.</small> י''א שבדרך שצריך שלושה אנשים ולא מספיק שני אנשים כמו בעיר, זה דוקא כאשר האנשים הולכים לשמור על האשה <small>(50)</small>, אבל כשאינם שומרים את האשה, מספיק ללכת שני אנשים כמו בעיר <small>(51)</small> ובלבד שיהיו שניהם כשרים [היינו לבני אשכנז ועיין סע' א ב] <small>(52)</small>, שאז אם אחד יצא לצרכיו, ילך חבירו עמו או יתרחק מהאשה. ויש חולקים וסוברים שבכל אופן צריך שלושה אנשים <small>(53)</small> וכן עיקר <small>(54)</small>. ובשעת הדחק, הנוהג להקל לא הפסיד <small>(55)</small>. <p dir="rtl">
<small>יט.</small> בדין דרך אין חילוק בין אשה פנויה <small>(56)</small> לבין אשת איש, או בין ישראלית לגויה, אלא בכל אופן אסור ללכת בדרך עד שיהיו עמה שלושה אנשים <small>(57)</small>. ויש מקילים בדרך שמספיק שני אנשים כאשר האשה פנויה או גויה [היינו לבני אשכנז ועיין סע' א ב] <small>(58)</small>. ובשעת צורך גדול או שיש סניף נוסף להקל, אפשר לסמוך על המתירים <small>(59)</small>. <p dir="rtl">
<small>כ.</small> שני אנשים ושתי נשים, אסורים ללכת בדרך עד שיהיו שם או אשה נוספת או איש נוסף <small>(60)</small>. <p dir="rtl">
<small>כא.</small> כשר אחד עם פרוצים, אסורים ללכת עם אשה בדרך <small>(61)</small>, ושני כשרים עם פרוצים <small>(62)</small>, נכון להחמיר שלא ללכת עם אשה בדרך <small>(63)</small>, והמיקל [היינו לבני אשכנז ועיין סע' א ב] יש לו על מה לסמוך <small>(64)</small>. שלושה כשרים עם פרוצים, מותר לכתחילה ללכת עם אשה בדרך [לבני אשכנז וכנ''ל] <small>(65)</small>. <p dir="rtl">
<small>כב.</small> שני כשרים [או יותר] ונכרי אחד, מותרים ללכת בדרך עם אשה [היינו לבני אשכנז ועיין סע' א ב] <small>(66)</small>. שני נכרים [או יותר] וכשר אחד אסורים ללכת בדרך עם אשה <small>(67)</small>. זה הכלל, כל שיש שני כשרים בנוסף לנכרי/ם מותר. <p dir="rtl">
<small>כג.</small> שני פרוצים ופרוצה שמתכוונים לצאת לדרך, ואינם מקפידים על איסור יחוד <small>(68)</small>, בשעת צורך גדול יכול אדם כשר להצטרף אליהם <small>(69)</small>. <p dir="rtl">
<small>כד.</small> אשה ושני אנשים, שאחד מהם הוא אביה או בנה <small>(70)</small>, בדרך אינו מועיל וצריך איש נוסף <small>(71)</small>. <p dir="rtl">
<small>כה.</small> דרך שבתוך העיר, הדין נשאר כמו עיר ומספיק שני אנשים עם אשה [היינו לבני אשכנז ועיין סע' א ב] <small>(72)</small>. אך שטחים גדולים, כגינות ופרדסים שנמצאים בעיירות גדולות, אפילו ששייך עדיין לגבולות העיר דינו כדרך אלא אם כן נמצאים שם בשעות שדרך בני אדם להלך שם <small>(73)</small>. <p dir="rtl">
<small>כו.</small> אכסניא או בית מלון הנמצאים בדרך <small>(74)</small>, דינם כבתוך העיר <small>(75)</small>. <p dir="rtl">
<small>כז.</small> דרך שאין בה עוברים ושבים, אך ממוקמת סמוך לעיר וכיו''ב באופן שאפשר לראות מהעיר את הנעשה בדרך, אין בזה איסור יחוד כלל <small>(76)</small>. <p dir="rtl">
<small>כח.</small> דרך הסמוכה לעיר או דרך קצרה וכיו''ב <small>(77)</small> שאפשר להתאפק ולא לצאת לצרכים, ואכן משערים האנשים בעצמם שלא יצאו לצרכים, אין צריך שומר נוסף אלא הדין כמו בתוך העיר <small>(78)</small>. <p dir="rtl">
<small>כט.</small> בשעת צורך מותר לשני אנשים כשרים לנסוע בדרך ברכב עם אשה <small>(79)</small>. ויש המצריכים שלשה אנשים גם שהיחוד בדרך הוא בנסיעה ברכב <small>(80)</small>. <p dir="rtl">
<small>ל.</small> דרך שמחוץ לעיר, אם ישנם עוברים ושבים בדרך זו, דינה כמו עיר ואין צריך שומר נוסף <small>(81)</small>. <p dir="rtl">
<small>לא.</small> ע''פ המבואר בסעיף הקודם, יש להזהר כשיוצאים לטיול במקומות מרוחקים, ופעמים אלו מקומות שאין בני אדם מצויים שם כמעט בכלל, שיכולים להכשל בנקל באיסור יחוד <small>(82)</small>. <p dir="rtl">
<small>לב.</small> איש <small>(83)</small> המהלך בדרך, וישנה גם אשה המהלכת באותה דרך, צריך לשאול חכם מהו הגבול שנחשב כיחוד וכמה עליהם להתרחק זה מזה <small>(84)</small>. <p dir="rtl">
<small>לג.</small> כל ההיתר לאשה להתייחד עם שני אנשים [היינו לבני אשכנז ועיין סע' א ב], זה דוקא ביום. אבל בלילה <small>(85)</small>, אסור לאשה להתייחד עד שיהיו שם לפחות שלושה אנשים <small>(86)</small>. ויש אומרים שאין חילוק בין יום ללילה, ואף בלילה מותר לאשה להתייחד עם שני אנשים <small>(87)</small>. והלכה כדעה הראשונה. ובשעת הדחק, הסומך על המקילין יש לו על מה להשען <small>(88)</small>. <p dir="rtl">
<small>לד.</small> בלילה צריך שומר נוסף אפילו עם אשה שהיחוד עמה מדרבנן <small>(89)</small>, כגון גויה <small>(90)</small> או פנויה טהורה <small>(91)</small> או קטנה <small>(92)</small>, ויש מקילין <small>(93)</small>. והסומך על המקילין אין מזניחין אותו <small>(94)</small>. ונכון שידליקו את האור <small>(95)</small>. <p dir="rtl">
<small>לה.</small> כשישנם שלשה אנשים עם האשה בלילה, מועיל אפילו שכולם או מקצתם ישנים <small>(96)</small>. וי''א שאם כוונתם לישון, אסור להתייחד אפילו שישנם שלשה אנשים <small>(97)</small>. <p dir="rtl">
<small>לו.</small> דוקא כאשר כוונת האנשים ללכת לישון במקום בו הם מתייחדים צריך שלשה אנשים ולא מספיק שני אנשים, אבל אם אין כוונתם ללכת לישון, מספיק שני אנשים כמו ביום [היינו לבני אשכנז ועיין סע' א ב] <small>(98)</small>. וי''א שאף כאשר אין כוונתם ללכת לישון צריך שלשה אנשים <small>(99)</small>. <p dir="rtl">
<small>לז.</small> י''א שבלילה, כאשר מתייחדים במקום מואר, דינו כביום ומותר אפילו שישנם רק שני אנשים [היינו לבני אשכנז ועיין סע' א ב] <small>(100)</small>. וי''א שאפילו במקום מואר צריך שלשה אנשים וכן עיקר <small>(101)</small>. <p dir="rtl">
<small>לח.</small> כשר אחד עם שני פרוצים [או יותר], אינו מועיל להתייחד עם אשה בלילה <small>(102)</small>. ושני כשרים עם פרוץ [או יותר], נכון להחמיר שלא להתייחד עם אשה בלילה והמיקל יש לו על מה לסמוך [היינו לבני אשכנז ועיין סע' א ב] <small>(103)</small>. שלושה כשרים עם פרוץ [או יותר], מותר לכתחילה להתייחד עם אשה בלילה <small>(104)</small>. <p dir="rtl">
<small>לט.</small> כשר אחד עם שני גוים, לכאורה מותר לאשה להתייחד עמהם בלילה, אך למעשה יעשה שאלת חכם <small>(105)</small>. <p dir="rtl">
<small>מ.</small> כשנוסעים ברכב בלילה [ואין דין של דרך <small>(106)</small>], אפילו אם כוונתם לישון ברכב <small>(107)</small> אין צריך שומר נוסף ומותר בשני אנשים ואשה אחת [היינו לבני אשכנז ועיין סע' א ב] <small>(108)</small>. <p dir="rtl">
<small>מא.</small> בשעות היום <small>(109)</small> מותר לאשה להתייחד עם שני אנשים [היינו לבני אשכנז ועיין סע' א ב], אפילו שכוונתם לישון <small>(110)</small>, ובאופן שיש חשש לשינה עמוקה, ישאל חכם <small>(111)</small>. <p dir="rtl">
<h2 dir="rtl" id="430_holchot_yichud, פרק ה יחוד הרבה אנשים עם הרבה נשים">פרק ה - יחוד הרבה אנשים עם הרבה נשים </h2><p dir="rtl">
<small>א.</small> נשים הרבה עם אנשים הרבה, אין בזה איסור יחוד <small>(1)</small>. וכמה נחשב להרבה? יש אומרים שלש נשים ושלשה אנשים <small>(2)</small>. ויש אומרים שתי נשים ושני אנשים <small>(3)</small>. ויש אומרים שלש נשים ושני אנשים <small>(4)</small>. והלכה כדעה ראשונה שצריך שלש נשים ושלשה אנשים <small>(5)</small>. ובשעת הדחק אפשר להקל אפילו כשיש שתי נשים ושני אנשים <small>(6)</small>. <p dir="rtl">
<small>ב.</small> נשים ואנשים <small>(7)</small>, המותרים ביחוד <small>(8)</small>, י''א שבאנשים פרוצים, אסור <small>(9)</small>, ויש חולקים ואומרים שאפילו כאשר האנשים הם פרוצים יש להתיר <small>(10)</small>, ולעניין הלכה, נראה שלבני אשכנז יש לאסור <small>(11)</small>, ולבני ספרד יש להתיר <small>(12)</small>. <p dir="rtl">
<small>ג.</small> כל הנאמר בסעיף הקודם, הוא הדין לנשים הרבה עם גויים הרבה, שלבני אשכנז אסור <small>(13)</small>, ולבני ספרד מותר <small>(14)</small>. <p dir="rtl">
<small>ד.</small> אפילו בנשים פרוצות יש היתר יחוד של נשים הרבה ואנשים הרבה <small>(15)</small>. <p dir="rtl">
<small>ה.</small> אף באנשים שעסקם עם הנשים <small>(16)</small>, מותר לנשים הרבה להתייחד עמהם <small>(17)</small>, ויש אוסרים <small>(18)</small>. <p dir="rtl">
<small>ו.</small> ביחוד ג' נשים עם ג' אנשים, אין חילוק בין עיר לדרך <small>(19)</small> ובכל אופן מותר <small>(20)</small>, ויש הנוטים לאסור <small>(21)</small>. <p dir="rtl">
<small>ז.</small> ג' נשים עם ג' אנשים שמותרים להתייחד, אין חילוק בין יום ללילה <small>(22)</small> ובכל אופן מותר <small>(23)</small>. <p dir="rtl">
<h2 dir="rtl" id="430_holchot_yichud, פרק ו יחוד בפנימי וחיצון">פרק ו - יחוד בפנימי וחיצון </h2><p dir="rtl">
<small>א.</small> שני חדרים זה לפנים מזה, אחד חיצוני ואחד פנימי <small>(1)</small>, וישנם נשים בחיצוני ואנשים בפנימי או להיפך, כל זמן שלא פרש איש לבין הנשים או אשה לבין האנשים, אין כאן איסור יחוד. אך אם פרש איש לבין הנשים או פרשה אשה לבין האנשים, יש כאן איסור יחוד <small>(2)</small> באופנים שיתבארו בסעיפים הבאים. וי''א שאפילו שעדיין לא פרש איש לבין הנשים או אשה לבין האנשים, כבר כעת יש לאסור שמא יפרשו <small>(3)</small>. <p dir="rtl">
<small>ב.</small> אם החדר החיצון פתוח לרה''ר, אין דין פנימי וחיצון ואין איסור יחוד כלל כדין פתח פתוח לרה''ר <small>(4)</small>. <p dir="rtl">
<small>ג.</small> לבני ספרד <small>(5)</small>, היו ג' אנשים בחדר חיצון ו-ג' נשים בחדר פנימי או להיפך, ופרש איש אחד <small>(6)</small> לבין הנשים או אשה אחת לבין האנשים, אסור משום יחוד <small>(7)</small>. וכשהם רק ב' אנשים ו-ב' נשים, יש אוסרים אפילו שעדיין לא פרשו <small>(8)</small> ויש מתירים כל זמן שלא פרש איש לנשים או אשה לאנשים <small>(9)</small>, ואפשר להקל <small>(10)</small>. וכן אפשר להקל כשישנם ב' אנשים ואשה אחת או ב' נשים ואיש אחד <small>(11)</small>. <p dir="rtl">
<small>ד.</small> לבני אשכנז, אנשים בחדר פנימי ונשים בחיצון או להיפך, כל זמן שלא פרשו, מותר <small>(12)</small>, ואם פרש איש לבין הנשים אסור ביחוד באופנים הבאים: 1. שישנם בחדר שאליו פרש האיש לא יותר משתי נשים, אבל אם יש יותר משתי נשים, מותר <small>(13)</small>. [ויש אוסרים אפילו שישנם יותר משתי נשים <small>(14)</small>]. 2. שהאיש שפרש עסקו עם אותן נשים שאליהן הוא פרש [ואסור אפילו שישנן הרבה נשים <small>(15)</small>]. וכאשר פרשה האשה לבין האנשים, אסור ביחוד באופנים הבאים: 1. שהאנשים שאליהם פרשה האשה הם פרוצים <small>(16)</small>. 2. שישנו בחדר שאליו פרשה האשה, רק איש אחד <small>(17)</small>. <p dir="rtl">
<small>ה.</small> אפילו שהאנשים פרוצים <small>(18)</small>, כל זמן שלא פרש איש לבין הנשים או אשה לבין האנשים, מותר <small>(19)</small>. וי''א שאם האנשים פרוצים, אסור משום יחוד אפילו שאף אחד לא פרש וכל קבוצה נשארה בחדרה <small>(20)</small>. <p dir="rtl">
<small>ו.</small> כל האמור לעיל, אפילו שהאנשים עסקיהם עם הנשים <small>(21)</small> מותרים להיות באופן של פנימי וחיצון כל זמן שלא פרשו <small>(22)</small>, ויש שהחמירו לאסור אפילו שעדיין לא פרשו <small>(23)</small>. <p dir="rtl">
<small>ז.</small> אפילו שהאנשים, לבם גס בנשים <small>(24)</small>, מותרים להיות באופן של פנימי וחיצון כל זמן שלא פרשו <small>(25)</small>. וי''א שאם לבם גס בנשים, אסור אפילו שלא פרשו <small>(26)</small>. <p dir="rtl">
<small>ח.</small> לבני ספרד, לכתחילה לא יפרשו שני אנשים לחדר של נשים או שתי נשים לחדר של אנשים, ואם פרשו, בשעת הדחק אין בזה איסור יחוד <small>(27)</small>. ולבני אשכנז, אם האנשים כשרים מותר לכתחילה <small>(28)</small>, ואם הם פרוצים, אסור <small>(29)</small>. <p dir="rtl">
<small>ט.</small> איש אחד בפנימי ואשה אחת בחיצון או להיפך, יש אומרים שאסור אפילו שעדיין לא פרש האיש או האשה לחדר האחר <small>(30)</small>, ויש אומרים שכל זמן שלא פרשו, מותר <small>(31)</small>. ולענין הלכה מעיקר הדין יש להקל <small>(32)</small> אלא שראוי מאוד להחמיר, ובפרט אם האיש או האשה פרוצים <small>(33)</small>. [ובסעיף הבא יתבאר באיזה אופנים אפשר להקל בזה אפילו לכתחילה]. <p dir="rtl">
<small>י.</small> בכל אחד מהאופנים הבאים <small>(34)</small>, אפשר להקל <small>(35)</small> בדין פנימי וחיצון אפילו שישנו איש אחד בפנימי ואשה אחת בחיצון או להיפך [כל זמן שלא פרשו]. 1. אם יווצר יחוד, הוא יהיה יחוד האסור מדרבנן בלבד <small>(36)</small>. 2. אם עשו היכר ביניהם שהאיש או האשה נעלו את הדלת שבין הפנימי לחיצון <small>(37)</small>. [וכשאחד מהם פרוץ, יש להקל דוקא כשהכשר נועל <small>(38)</small>]. <p dir="rtl">
<small>יא.</small> שני חדרים צמודים שאין פתח ביניהם כלל, ולכל חדר פתח בפני עצמו, אין בזה חשש יחוד כלל <small>(39)</small>. ואף שלעניין הלכה מותר, מ''מ אם פתחי החדרים צמודים, ואינם פתוחים למקום שישנם עוברים ושבים, ורק מחיצה דקה מפרידה ביניהם, ובפרט אם אפשר לשמוע את הנעשה בחדר השני, ראוי מאוד להתרחק מזה <small>(40)</small>. <p dir="rtl">
<small>יב.</small> שני חדרים שיש לכל אחד יציאה לחוץ <small>(41)</small>, וביניהם יש גם כן דלת, אפילו אינה נעולה אלא רק סגורה <small>(42)</small>, אין כאן דין פנימי וחיצון ואין איסור יחוד כלל, ודינם כשני בתים נפרדים. ומותר אף להיות איש אחד בחדר זה ואשה אחת בחדר זה <small>(43)</small> ואפילו כשישנים בלילה <small>(44)</small>. וי''א שצריך לנעול את הדלת שביניהם, או האיש או האשה <small>(45)</small>. <p dir="rtl">
<small>יג.</small> שני חדרים בדירה אחת, ולהם פרוזדור משותף שדרכו יוצאים לחוץ, אך בנוסף יש יציאה נפרדת לחוץ לכל חדר <small>(46)</small> אין כאן דין פנימי וחיצון <small>(47)</small> ואין בזה איסור יחוד כלל, [כל זמן שאינם יחד בחדר אחד או בפרוזדור] ומותר אפילו איש אחד בחדר זה ואשה אחת בחדר השני, ואפילו אם הוא בחדר והאשה בפרוזדור או להיפך <small>(48)</small>. <p dir="rtl">
<small>יד.</small> שני חדרים בדירה אחת ולהם פרוזדור משותף שדרכו יוצאים לחוץ ובנוסף יש לאחד החדרים יציאה נוספת לחוץ, בזמן שהאיש <small>(49)</small> נמצא בחדר שבו יש יציאה לחוץ והאשה נמצאת במזדרון, אין בזה דין פנימי וחיצון ומותר, אך בזמן שהאיש נמצא בחדר שאין בו יציאה לחוץ, והאשה במזדרון, יש דין פנימי וחיצון <small>(50)</small> ולכן באיש אחד ואשה אחת ראוי מאד להחמיר מלבד האופנים שכתבנו בסעיף י <small>(51)</small>. <p dir="rtl">
<small>טו.</small> כל הנאמר לעיל בסעיפים יג-יד, נראה שהוא הדין שיש במזדרון מטבח ובית הכסא משותף, שכל זמן שהם אינם יחד, אין בזה איסור יחוד <small>(52)</small>. אך יזהרו שלא יכשלו ביחוד בלא שימת לב. <p dir="rtl">
<small>טז.</small> שני חדרים בבית אחד ולהם מזדרון משותף שבו יוצאים לחוץ, ואיש אחד בחדר זה ואשה אחת בחדר זה <small>(53)</small> כל זמן שכל אחד בחדרו, אין בזה איסור יחוד <small>(54)</small>. אך כשאחד יצא למזדרון, אין לו לשהות שם כלל אלא לצאת לחוץ מהרה <small>(55)</small>, ואם צריך להתעכב לדבר מה, נהפך הדין כפנימי וחיצון <small>(56)</small> שאיש אחד בזה ואשה אחת בזה שדינו מבואר לעיל בסעיף ט <small>(57)</small>. ויש מחמירין לאסור אפילו שכל אחד בחדרו <small>(58)</small>. <p dir="rtl">
<small>יז.</small> כל האמור בסעיף הקודם, הוא הדין בשני חדרים ולהם מזדרון משותף ובו מטבח ובית הכסא משותף, ואיש אחד בחדר זה ואשה אחת בחדר זה <small>(59)</small>, שבזמן שכל אחד בחדרו אין בזה איסור יחוד <small>(60)</small>. ואם אחד פרש למטבח או לבית הכסא, הכל לפי המציאות שאם נוצר פנימי וחיצון, דינו כדלעיל בסע' ט <small>(61)</small>. <p dir="rtl">
<small>יח.</small> על פי המבואר בסעיף הקודם עולה שמותר למשפחה לארח איש <small>(62)</small> ואפילו שיש לאותה משפחה בת שכל זמן שכל אחד בחדרו, אין בזה איסור יחוד. ובלילה שכל בני הבית ישנים, אם נזדמן שיצא האורח למטבח או למזדרון לצורך כל שהוא, ובאותה עת יצאה גם הבת לאותו מקום, ונמצאים כעת יחד לבד, נכון שאחד מהם ישוב לחדרו מיד <small>(63)</small>. ואם ידוע שבני הבית <small>(64)</small> דרכם להתעורר לפעמים משנתם ולצאת למטבח או לבית הכסא וכיו''ב, אין בזה איסור כלל <small>(65)</small>. <p dir="rtl">
<small>יט.</small> אנשים בפנימי ונשים בחיצון או להיפך, אם יש רשות לאנשים להכנס לחדר הנשים <small>(66)</small>, י''א שאפילו אם פרש איש לבין הנשים, אין בזה יחוד <small>(67)</small> וי''א שאסור <small>(68)</small>, ולענין הלכה, לבני אשכנז מותר [כשהאנשים כשרים] ולבני ספרד לכתחילה אסור אך בשעת הדחק יש להתיר <small>(69)</small>. <p dir="rtl">
<small>כ.</small> אם בחדר של האנשים ישנו איש שאינו יכול לעבור עבירה עם הנשים שבחדר השני מפני שנמצאת שם אשה המשמרת אותו מיחוד כגון אמו או בתו <small>(70)</small>, י''א שאפילו אם פרש איש אחר <small>(71)</small> לבין הנשים אין בזה איסור יחוד <small>(72)</small> ויש אוסרים <small>(73)</small>, והמיקל יש לו על מה לסמוך <small>(74)</small>. <p dir="rtl">
<small>כא.</small> אם הפתח בין החדר הפנימי לחיצון פתוח באופן שאפשר לראות את הנעשה מחדר לחדר, אין דין פנימי וחיצון <small>(75)</small> ודינם כחדר אחד <small>(76)</small>. ואם הפתח בין הפנימי לחיצון פתוח לגמרי אבל באופן שאי אפשר לראות את הנעשה מחדר לחדר, יש שפסקו שגם כעת נידון כחדר אחד, אך נראה להלכה שנשאר דינו כפנימי וחיצון <small>(77)</small>. <p dir="rtl">
<small>כב.</small> במצב של פנימי וחיצון, ובחדר הנשים ישנן זוג מאותן חמש נשים השונאות זו את זו <small>(78)</small> כגון שתי יבמות, אפילו אם פרשה יבמה אחת לחדר של האנשים, אין בזה איסור יחוד <small>(79)</small>. <p dir="rtl">
<h2 dir="rtl" id="430_holchot_yichud, פרק ז יחוד עם חמש נשים השונאות זו את זו">פרק ז - יחוד עם חמש נשים השונאות זו את זו </h2><p dir="rtl">
<small>א.</small> אע''פ שאסור לאיש להתייחד עם שתי נשים <small>(1)</small>, מכל מקום יש אופנים שמותר לו להתייחד עם שתי נשים ואלו הן: שתי יבמות <small>(2)</small>, שתי צרות <small>(3)</small>, אשה וחמותה <small>(4)</small>, אשה ובת חמותה <small>(5)</small>, אשה ובת בעלה <small>(6)</small>. והטעם, כיון שהן שונאות זו את זו ואינן מחפות זו על זו <small>(7)</small>. <p dir="rtl">
<small>ב.</small> שאר נשים שאינן בכלל חמש נשים ששונאות זו את זו שבסעיף הקודם, אפילו אם הוחזקה קטטה ביניהן ויש שנאה ביניהן, אסור להתייחד עמהן <small>(8)</small>. <p dir="rtl">
<small>ג.</small> אותן חמש נשים, אפילו אם ידוע שהן אוהבות זו את זו, ולא נפלה קטטה ביניהן, מותר להתייחד עמהן <small>(9)</small>. וכן אפילו אותן חמש נשים הן צדיקות וכשרות, מותר להתייחד עמהן <small>(10)</small>. <p dir="rtl">
<small>ד.</small> היתר יחוד עם החמש נשים הנ''ל, מועיל אפילו עם איש שעסקו <small>(11)</small> עמהן <small>(12)</small>, ויש מחמירין <small>(13)</small>. <p dir="rtl">
<small>ה.</small> י''א שאם יש לאשה וחמותה [או זוג אחר מאותן חמש נשים השונאות זו את זו] חסכון ממוני משותף ובאופן שאם אחת תזנה תמורת ממון, הממון יתחלק לשתיהן, אסור להתייחד עמהן כיון שיחפו על מעשה העבירה <small>(14)</small>. ויש מתירין <small>(15)</small>. <p dir="rtl">
<small>ו.</small> היתר יחוד עם חמש נשים השונאות זו את זו מועיל אפילו אם האיש המתייחד עמהן לבו גס <small>(16)</small> בהן <small>(17)</small>. <p dir="rtl">
<small>ז.</small> היתר יחוד עם חמש נשים השונאות זו את זו, הוא אפילו כשהן פרוצות <small>(18)</small>. <p dir="rtl">
<small>ח.</small> אפילו איש פרוץ <small>(19)</small>, מותר ביחוד עם חמש נשים השונאות זו את זו <small>(20)</small>, ויש מחמירין <small>(21)</small>. <p dir="rtl">
<small>ט.</small> אפילו באופן קבע מותר להתייחד עם חמש נשים השונאות זו את זו <small>(22)</small>. אך נראה שלמעשה יש להתרחק מזה ולהחמיר כיון שהדבר קרוב לעריות <small>(23)</small>. <p dir="rtl">
<small>י.</small> היתר יחוד עם החמש נשים הנ''ל מועיל אפילו כשמהלכים בדרך <small>(24)</small>. ויש מחמירין <small>(25)</small>. <p dir="rtl">
<small>יא.</small> דין יחוד עם חמש נשים השונאות זו את זו מועיל אפילו <small>(26)</small> בלילה <small>(27)</small>. ויש אוסרים עד שיהיה שומר נוסף <small>(28)</small>. והמחמיר תבא עליו ברכה <small>(29)</small>. <p dir="rtl">
<small>יב.</small> אפילו עם גוי מותר לחמש נשים השונאות זו את זו להתייחד [באופן שאין חשש אונס] <small>(30)</small>. <p dir="rtl">
<small>יג.</small> אפילו שהשתי יבמות הן שתי אחיות, ולעולם לא יהיו צרות זו לזו, מותר להתייחד עמהן כיון שבכל זאת שונאות זו את זו ואינן מחפות זו על זו <small>(31)</small>. ויש אוסרין <small>(32)</small>. <p dir="rtl">
<small>יד.</small> אפילו כאשר יש לשתי <small>(33)</small> היבמות בנים <small>(34)</small> מותר להתייחד עמהן <small>(35)</small>. ויש אוסרין <small>(36)</small>. <p dir="rtl">
<small>טו.</small> אפילו שישנם כמה אחים, ונפטר האח הקטן בלא זרע ונפלה אשתו ליבום לפני האח הגדול [שהוא קודם לשאר אחיו] מותר להתיחד עם היבמה [אשת הנפטר] ועם אחת מנשות שאר האחים אע''פ שאין הבעל שלהן זקוק לייבם את אשת הנפטר <small>(37)</small>. <p dir="rtl">
<small>טז.</small> אפילו בזמן הזה נוהג היתר יחוד עם ב' יבמות, בין לבני ספרד <small>(38)</small> ובין לבני אשכנז <small>(39)</small>. ויש מחמירין כיון שבזמן הזה לא מיבמין, ואם כן אין שנאה ביניהן ואסורים ביחוד <small>(40)</small>. <p dir="rtl">
<small>יז.</small> ב' יבמות דוקא נשים של ב' אחים מצד האב, אבל אחים מצד האם בלבד אין דין יבום כלל ואסור להתייחד עם הנשים שלהם <small>(41)</small>. <p dir="rtl">
<small>יח.</small> בת חמותה, אפילו שאינה בת חמיה [שבעלה ובת חמותה אחים רק מצד האם] גם כן בכלל היתר יחוד של בת חמותה <small>(42)</small>. וי''א שדוקא בת חמותה שהיא גם כן בת חמיה [שהם אחים גם מצד האם וגם מצד האב] יש בה היתר יחוד <small>(43)</small>. <p dir="rtl">
<small>יט.</small> אסור להתייחד עם אשה ובת חמיה שאינה בת חמותה <small>(44)</small> [היינו שבעלה ובת חמיה אחים רק מצד האב] ויש מתירין <small>(45)</small>. <p dir="rtl">
<small>כ.</small> כלה וחמותה שמותר להתייחד עמהן, דוקא חמותה ממש אבל אשת חמיה שאינה חמותה, אסור להתייחד עמהן כדין שתי נשים זרות <small>(46)</small>. <p dir="rtl">
<h2 dir="rtl" id="430_holchot_yichud, פרק ח יחוד בפתח פתוח">פרק ח - יחוד בפתח פתוח </h2><p dir="rtl">
<small>א.</small> מקום שפתחו פתוח לרשות הרבים, אין בו איסור ייחוד <small>(1)</small>. ויש אומרים שאפילו בפתח פתוח לרשות הרבים יש איסור יחוד <small>(2)</small>. ואדם צנוע יתרחק מלהתייחד אפילו בפתח פתוח <small>(3)</small>. <p dir="rtl">
<small>ב.</small> פתח פתוח פירושו דלת סגורה ואינה נעולה <small>(4)</small>. וי''א שפתח פתוח פירושו פתוח כפשוטו, אך בסגור ואינו נעול יש איסור יחוד <small>(5)</small>, והמחמיר תבא עליו ברכה <small>(6)</small>. <p dir="rtl">
<small>ג.</small> אם אין רשות לאף אדם להיכנס לאותו מקום בלא נטילת רשות לפני כניסתו, וגם אין דרך בני אדם להיכנס בלא נטילת רשות, אסור להתיחד שם אפילו שהדלת אינה נעולה. אך אם יש רשות לבני אדם להיכנס בלא נטילת רשות, או אפילו אין להם רשות לעשות כן אך דרכם לעשות כן, מותר <small>(7)</small>. ויש מקילים להתיר אפילו שאין להם רשות ואפילו שאינו יודע על אנשים שיכנסו לשם כיון שסוף סוף חושש שמא מישהו יכנס לפתע <small>(8)</small>. <p dir="rtl">
<small>ד.</small> דין פתח פתוח שמותר להתייחד שם, דוקא ביום ובתחילת הלילה, כל זמן שדרך בני אדם להלך ברחוב. ולאחר זמן זה, אסור <small>(9)</small>, אלא אם כן זה מקום שדרך בני אדם להלך שם כל הלילה <small>(10)</small>. ויש מתירין בפתח פתוח בכל ענין, בין ביום ובין בלילה בלא חילוק <small>(11)</small>. <p dir="rtl">
<small>ה.</small> במקום שיש היתר של פ''פ בשעות החשיכה <small>(12)</small>, כלומר שדרך בני אדם להלך ברחוב, י''א שכל ההיתר להתייחד באותו מקום, דוקא במקום מואר. אך בחשיכה גמורה, אסור <small>(13)</small>. וי''א שמותר אף בחשיכה גמורה <small>(14)</small>, וכן עיקר להקל בזה <small>(15)</small>. <p dir="rtl">
<small>ו.</small> אם מתייחדים בחדר שהוא פתוח לגמרי לכיון רה''ר והחדר מואר, מועיל לכתחילה כפתח פתוח כל הלילה אפילו בשעות ובמקום שאין דרך בני אדם להלך ברחוב <small>(16)</small>. וכאשר נמצאים בחדר מואר אך הוא חדר פנימי יותר שפתוח לחדר חיצוני מואר [ופתוח לגמרי לכיון רה''ר] בשעת צורך אפשר להקל <small>(17)</small>. <p dir="rtl">
<small>ז.</small> אם מתייחדים במקום שנסתר מן העין, כגון תחת מרגלות המטה, אסור אפילו כשאין דלת בפתח כלל, ואפילו שהפתח פונה לרה''ר, כיון שאי אפשר לראותם <small>(18)</small>. <p dir="rtl">
<small>ח.</small> מקום שאין דרך בני אדם לבא אליו, כגון חורבה, אסור להתייחד אפילו שאין דלת כלל <small>(19)</small> אלא אם כן הפתח מול רה''ר שאפשר לראות את הנעשה בפנים <small>(20)</small>. <p dir="rtl">
<small>ט.</small> במקום שאין רשות ואין דרך בני אדם להיכנס בלא רשות, אם תלה פתק על הדלת במקום ניכר ובכתב הניכר לעין כל, שכל הבא לביתו יכול להיכנס בלא ליטול רשות תחילה, מועיל כפתח פתוח <small>(21)</small> בשעות שדרך בני אדם להלך ברחובות <small>(22)</small>. ואם הוא דייר חדש בבנין וכיו''ב, שאין לו שכנים המכירים אותו <small>(23)</small>, רק בשעת הצורך אפשר להקל על ידי פתק וכנ''ל <small>(24)</small>. <p dir="rtl">
<small>י.</small> אם הפתח נעול, אך יש מפתח לבני הבית <small>(25)</small> ויכולים להיכנס בכל עת שירצו, הרי זה נקרא פתח פתוח, ומותר <small>(26)</small>. <p dir="rtl">
<small>יא.</small> איש הנמצא עם אשה בבית סגור ואין רשות ודרך בני אדם להיכנס בלא נטילת רשות, או שהדלת נעולה ואין לאחרים מפתח, וביקש מאחד השכנים להיכנס בכל עת שיחפוץ בלא נטילת רשות כדי להצילו מאיסור יחוד, ואם הדלת נעולה ומסר לו מפתח, אין בזה איסור יחוד <small>(27)</small>. וטוב יותר שיבקש משני שכנים שיכנסו [ואם נעול, שימסור לשני שכנים מפתח] ויבקש מהם שבאופן ודאי יכנסו בלא נטילת רשות כדי להצילו מיחוד <small>(28)</small>. ובלילה צריך מהדין לבקש משני שכנים <small>(29)</small>, ויש אוסרים בלילה <small>(30)</small> והכל לפי הענין <small>(31)</small>. <p dir="rtl">
<small>יב.</small> פתח פתוח מועיל אף אם המתייחדים נמצאים בחדר פנימי <small>(32)</small> שפתוח לבית והבית פתוח לרה''ר <small>(33)</small>, ויש מחמירין <small>(34)</small>. ומותר להתייחד בבית שפתוח לחצר פרטית <small>(35)</small>, והחצר פתוחה לרה''ר <small>(36)</small>. וכן בדירה שפתוחה לחדר מדרגות, והחדר מדרגות פתוח לרה''ר <small>(37)</small>. <p dir="rtl">
<small>יג.</small> בית עם שתי קומות והמתיחדים נמצאים בקומה עליונה והיא פתוחה <small>(38)</small> לקומה התחתונה, והקומה התחתונה פתוחה לרשות הרבים, י''א שאין לעליונה דין של פ''פ לרה''ר <small>(39)</small>. ונראה שבדירות של ימינו יש לקומה עליונה דין פ''פ ל רה''ר <small>(40)</small>. <p dir="rtl">
<small>יד.</small> כל המבואר בסעיפים יב, יג, טו שמועיל פ''פ כשמתייחדים בחדר פנימי או בקומה עליונה או בבית הפתוח לחצר, היינו דוקא באופן שאינו יכול לדעת שמישהו נכנס לחדר חיצון או לקומה תחתונה או לחצר, שאז מפחד לעבור עבירה <small>(41)</small>. אבל אם יש לו סימן והיכר שמישהו נכנס לחדר חיצון או לקומה תחתונה <small>(42)</small> או לחצר <small>(43)</small>, ויש לו אפשרות וזמן להתלבש ולהסתיר את העבירה <small>(44)</small> לפני שיגיע למקומו אינו מועיל כפ''פ <small>(45)</small>. <p dir="rtl">
<small>טו.</small> היתר פתח פתוח אינו דוקא בפתוח לרשות הרבים אלא הוא הדין שפתוח לחצר <small>(46)</small>, אפילו כשהחצר נעולה ובלבד שאינה חצר פרטית <small>(47)</small> אלא משותפת לדיירים נוספים. וכמה דיירים צריך שידורו שם <small>(48)</small>? י''א ב' בני אדם או איש ואשתו או אחד המציל מן היחוד <small>(49)</small>. ויש מחמירין להצריך ג' בני אדם <small>(50)</small>. ויש מחמירין שאיש ואשתו דוקא כשהאיש מוחזק ככשר <small>(51)</small>. ויש מקילין בכל זה וסוברים שכל איש או אשה שדרים בחצר, מועיל להציל מאיסור יחוד <small>(52)</small>. ולהלכה, נכון להחמיר לכתחילה להצריך ב' בני אדם או איש ואשתו או אחד המציל מן היחוד, והמיקל אפילו שאיש אחד או אשה אחת דרים שם, י''ל ע''מ לסמוך <small>(53)</small>. <p dir="rtl">
<small>טז.</small> חדר שיש בו חלון שפונה לרשות הרבים או לחצר הפתוחה לרשות הרבים, והחלון בגובה בני אדם שיכולים לראות את הנעשה בפנים החדר, מותר להתייחד שם אפילו כשהחדר נעול <small>(54)</small>. ואם יש זויות באותו חדר, שבאותן זויות אי אפשר לראות את הנעשה בפנים וגם אי אפשר להרגיש בנעשה שם, י''א שאסור להתייחד כלל באותו חדר אפילו מול החלון <small>(55)</small>. ואפילו במקום שאין זויות באותו חדר אלא שהחדר פתוח לחדר אחר ששם אי אפשר לראות או להרגיש בנעשה שם, י''א שאסור להתייחד אפילו באותו חדר שבו אפשר לראות או להרגיש את הנעשה שם <small>(56)</small>. ויש חולקים וסוברים שכל עוד נמצאים כרגע במקום שאפשר לראותם אין איסור יחוד ואפילו אם יש זויות נסתרות או חדר פנימי שאי אפשר לראותו, וכן הלכה <small>(57)</small>. <p dir="rtl">
<small>יז.</small> כל הנאמר בסעיף הקודם, הוא הדין אם החלון בקומה עליונה יותר אך יש ממול בנין גבוה או מרפסת וכד' שאפשר לראות דרך החלון את הנעשה בפנים <small>(58)</small>. <p dir="rtl">
<small>יח.</small> חלון שגבוה מקומת אדם, ואי אפשר לראות את הנעשה בפנים אלא ע''י העמדת ספסל או סולם וכד', במקום ששכיח מהעבר השני ספסל או סולם וכד' שיכול להגיע לגובה החלון, אין חשש יחוד. ודוקא בשעות ששכיח שיעלה מישהו. ובמקום שלא שכיח מהעבר השני ספסל או סולם שיכול להגיע לגובה החלון, או אפילו שכיח ספסל או סולם אך בשעות שלא שכיח שמישהו יעלה, אסור ביחוד <small>(59)</small>. <p dir="rtl">
<small>יט.</small> העולה מהסעיף הקודם: 1. שני בתים שיש להם קיר משותף ובו חלון גבוה מקומת אדם וכן חלון בחדר הפונה לחלון בדירה אחרת ואפשר להציץ ע''י עמידה על ספסל וכד', כל זמן שדרך בנ''א להשאר נעורים, אין בו איסור יחוד <small>(60)</small>. 2. חלון גבוה הפונה לחצר, והחצר פתוחה לרה''ר <small>(61)</small>, אם שכיח באותה חצר ספסל וכד' <small>(62)</small>, כל זמן שדרך בנ''א להלך ברחובות, אין בו איסור יחוד. 3. חלון גבוה הפונה לרה''ר וצריך עמידה על ספסל וכד' כדי להציץ פנימה, יש בו איסור יחוד כל שעות היום והלילה <small>(63)</small>. <p dir="rtl">
<small>כ.</small> חלון קצת גבוה הפונה לרה''ר ואפשר לראות פנימה ע''י הגבהת עקבים, בשעות שדרך בני אדם להלך ברחובות אין שם איסור יחוד <small>(64)</small>. <p dir="rtl">
<small>כא.</small> מותר להתייחד בין במעלית רגילה בין במעלית אקספרס <small>(65)</small>, כיון שאין בזה שיעור יחוד <small>(66)</small>. וראוי לכל ירא שמים לא להיכנס למעלית שישנה שם אשה לבדה וכל שכן אם היא לבושה בפריצות <small>(67)</small>. <p dir="rtl">
<small>כב.</small> אין איסור יחוד ברכב אם נוסעים במקום ובזמן שישנם עוברי דרכים או מכוניות נוסעות בדרך זו תוך ג' דקות <small>(68)</small>. ואפילו שלא עוברים בפועל אלא במקום ובזמן שבדרך כלל עוברים שם תוך ג' דקות <small>(69)</small>, ודוקא באופן שאפשר לראות את הנעשה בפנים הרכב <small>(70)</small>. וי''א שלכתחילה אין להתיר ורק בשעת הדחק יש להתיר <small>(71)</small>. וממידת חסידות יש לחשוש ולהתרחק מיחוד ברכב אף באופן המותר <small>(72)</small>. <p dir="rtl">
<small>כג.</small> ההיתר להתייחד ברכב כמבואר בסעיף הקודם, מועיל אף אם הנהג גוי, פרוץ או שלבו גס בה <small>(73)</small>, ויש אוסרים בלבו גס בה <small>(74)</small>. <p dir="rtl">
<small>כד.</small> אדם המוגדר כפרוץ <small>(75)</small>, מותר לאישה להתייחד עמו כשיש פ''פ <small>(76)</small>, והוא הדין שמותר לאיש להתייחד עם פרוצה כשיש פ''פ <small>(77)</small>. <p dir="rtl">
<small>כה.</small> היתר פ''פ מועיל לאשה להתייחד אף עם איש שלבו גס בה <small>(78)</small>, וי''א שאסור <small>(79)</small>. <p dir="rtl">
<small>כו.</small> פתח פתוח מועיל לאיש להתיחד עם גרושתו <small>(80)</small> ויש מחמירין <small>(81)</small>. <p dir="rtl">
<small>כז.</small> ההיתר של פ''פ מועיל אף להתייחד עם גוי <small>(82)</small>, והוא הדין שמועיל להתייחד עם גויה <small>(83)</small>. <p dir="rtl">
<small>כח.</small> היתר פ''פ מועיל להתייחד אף אם איש שעסקו עם הנשים <small>(84)</small>. [לגבי רופא, עיין בסעיף הבא]. <p dir="rtl">
<small>כט.</small> היתר פ''פ מועיל להתייחד עם רופא <small>(85)</small>, ואף אם המרפאה בביתו הפרטי של הרופא ואשתו לא בבית, מותר להתייחד עמו אם יש את האופנים של פ''פ <small>(86)</small>. וראוי מאד שאשה ההולכת לרופא לבדיקות המצריכות צניעות, להחמיר אף בפ''פ ולצרף היתר נוסף המציל מן היחוד <small>(87)</small>. <p dir="rtl">
<small>ל.</small> י''א שבעל שקינא לאשתו <small>(88)</small> שלא תסתר עם פלוני, אסור לה להתייחד עמו אפילו בפתח פתוח <small>(89)</small>. ואפילו כאשר החליט הבעל למחול על קינויו <small>(90)</small>. ויש אומרים שאם מחל על קינויו, חזר הדין כאילו לא קנא לה, ומותר לה להתייחד עמו בפ''פ <small>(91)</small>, ויש אומרים שבפ''פ לעולם אין איסור יחוד אפילו עם אותו פלוני שקינא לה הבעל ממנו [אך עכ''פ אסור לה להיסתר עמו מדין סתירה] <small>(92)</small>. <p dir="rtl">
<small>לא.</small> כשיש היתר של פ''פ לרה''ר והאשה יודעת מכך אך האיש אינו יודע, וכגון שיש פתח נוסף לבית אך האיש אינו יודע מכך, לכתחילה יש להתרחק מיחוד במקום זה, אך בשעת הדחק יש מקום להקל בזה <small>(93)</small>. ולכאורה הוא הדין כאשר האיש יודע שיש היתר של פ''פ והאשה אינה יודעת, אך בזה ישאל מורה הוראה <small>(94)</small>. ועיין בסעיף הבא. <p dir="rtl">
<small>לב.</small> כשיש היתר של פתח פתוח, אך האיש המתיחד אינו יודע, כגון שהדלת נעולה אך ישנו פתח נוסף בבית שפתוח לרשות הרבים, צריכה האשה להודיע לאיש שישנו פתח נוסף פתוח לרשות הרבים <small>(95)</small>. וכן להיפך <small>(96)</small>. <p dir="rtl">
<h2 dir="rtl" id="430_holchot_yichud, פרק ט יחוד עם אשה שבעלה בעיר">פרק ט - יחוד עם אשה שבעלה בעיר </h2><p dir="rtl">
<small>א.</small> אשה שבעלה נמצא באותה עיר <small>(1)</small> שהיא נמצאת, אין איסור להתייחד עמה <small>(2)</small> כיון שאימת בעלה עליה <small>(3)</small>, וגם יש חשש שמא בעלה יגיע לפתע פתאום <small>(4)</small>. וי''א שאין היתר כלל להתייחד עם אשה אפילו שבעלה בעיר <small>(5)</small>, והלכה כדעה ראשונה <small>(6)</small>. ואדם כשר וצנוע טוב שימנע מלהתייחד עם אשה אפילו שבעלה בעיר <small>(7)</small>. <p dir="rtl">
<small>ב.</small> ארוסה [מקודשת <small>(8)</small>] שהארוס שלה בעיר, יש היתר של בעלה בעיר <small>(9)</small>. ויש אוסרים <small>(10)</small>. <p dir="rtl">
<small>ג.</small> היתר יחוד עם אשה שבעלה בעיר הוא אפילו שמתיחדים במקום נעול ואין לבעל מפתח <small>(11)</small>, ויש אוסרים כשאין לבעל מפתח <small>(12)</small>. <p dir="rtl">
<small>ד.</small> בהיתר יחוד עם אשה שבעלה בעיר, אין הבדל בין יום ללילה ובכל אופן מותר <small>(13)</small>, וי''א שבלילה [כשהבעל ישן] אין היתר להתיחד עם אשה אפילו שבעלה בעיר <small>(14)</small>. <p dir="rtl">
<small>ה.</small> נכון ביותר שלא לסמוך על היתר בעלה בעיר כאשר יש שכרות וקלות ראש במקום <small>(15)</small>. <p dir="rtl">
<small>ו.</small> היתר יחוד עם אשה שבעלה בעיר <small>(16)</small> אפילו בעיר גדולה מאוד <small>(17)</small>. <p dir="rtl">
<small>ז.</small> מהו הגדר של עיר שנחשב כבעלה בעיר להתיר יחוד? <small>(18)</small> י''א כל שנקרא עיר בפי הבריות <small>(19)</small>. וי''א כל שרשות אחת מנהלת את אותם איזורים <small>(20)</small>. וי''א כל שהעיירות צמודות זו לזו ואין הפסק ביניהן, נחשב כעיר אחת <small>(21)</small>. ולעניין הלכה לכתחילה יש להחמיר כדעה ראשונה, שכל שבפי הבריות נקרא עיר, זהו הגדר של בעלה בעיר, ולכן ת''א, ב''ב, ר''ג ופ''ת <small>(22)</small> דינם כעיירות שונות. אך במקום צורך גדול אפשר לסמוך על המקילים שכל שהעיירות סמוכות ואין הפסק ביניהן, נחשב כעיר אחת ובפרט ביחוד האסור מדרבנן <small>(23)</small>. <p dir="rtl">
<small>ח.</small> אשה שבעלה נסע מחוץ לעיר אך כעת עבר זמן מה וישנה אפשרות מציאותית שהוא כבר חזר לעיר ועלול לשוב לביתו לפתע פתאום, וכגון שיודעת האשה שבעלה בעיר אחרת המרוחקת כשעה נסיעה וכעת עברו כשלש שעות ואפשר שכבר שב לכיוון ביתו וחוששת שמא יתפסנה, י''א שמותר להתייחד עמה <small>(24)</small> ויש אוסרים <small>(25)</small> וכן עיקר <small>(26)</small>. <p dir="rtl">
<small>ט.</small> י''א שהיתר בעלה בעיר מועיל אפילו שהבעל אינו יודע היכן אשתו נמצאת <small>(27)</small>. ויש אומרים שאם הבעל אינו יודע היכן אשתו נמצאת, אינו מועיל <small>(28)</small>. ולעניין הלכה נכון להחמיר ובשעת הצורך אפשר לסמוך על המתירים <small>(29)</small>. וכאשר היחוד אסור מדרבנן, אפשר להקל <small>(30)</small>. <p dir="rtl">
<small>י.</small> אם הבעל אינו יודע כרגע היכן אשתו נמצאת, אך היא נמצאת במקום שרגילה לשהות שם באופן שאם הבעל יחפשנה בביתו ולא ימצאנה, יבין שנמצאת במקום שרגילה לשהות שם, הרי זה נחשב שהבעל יודע היכן אשתו ואפשר לכתחילה לסמוך על היתר בעלה בעיר <small>(31)</small>. <p dir="rtl">
<small>יא.</small> י''א שהיתר בעלה בעיר מועיל אפילו שהבעל נסע למקום מרוחק בעיר והאשה יודעת מכך ובטוחה שלא ישוב <small>(32)</small>. וי''א שאינו מועיל אלא אם כן יש לה חשש שמא ישוב לפתע פתאום <small>(33)</small>. ולהלכה נכון להחמיר, ובשעת הצורך אפשר לסמוך על המתירים <small>(34)</small>. וכאשר היחוד אסור מדרבנן, אפשר להקל <small>(35)</small>. <p dir="rtl">
<small>יב.</small> אשה שבעלה נמצא בבית האסורים שבאותה עיר שהיא נמצאת, יש מתירין להתייחד עמה כדין כל אשה שבעלה בעיר <small>(36)</small> ויש אוסרין וכן עיקר <small>(37)</small>. <p dir="rtl">
<small>יג.</small> אשה שבעלה מאושפז בבית חולים, ואין לו יכולת מציאותית לשוב לביתו מחמת חוליו, דינו כמבואר בסעיף יא <small>(38)</small>. <p dir="rtl">
<small>יד.</small> אשה שבעלה בעיר, ובאופן מציאותי יכול לבא אליה בפתע פתאום אך אינו יכול לעשות כן מבחינה הלכתית וכגון כהן שאשתו מתייחדת בבית הקברות או באופן שיצטרך הבעל לחלל שבת כדי להגיע אליה, מותר <small>(39)</small> להתייחד עמה כדין אשה שבעלה בעיר <small>(40)</small>. <p dir="rtl">
<small>טו.</small> יש מחמירין שאינו מועיל היתר של בעלה בעיר אם זה באופן שעל פי רוב אין הבעל שב לביתו באותו זמן וכגון שנמצא במקום עבודתו המרוחק מביתו ואין דרכו לשוב לביתו באמצע עבודתו, הן מחמת הפסד ממון והן מסיבה אחרת <small>(41)</small>. ויש מתירין וכן עיקר <small>(42)</small>. <p dir="rtl">
<small>טז.</small> לפי האמור בסעיף הקודם, מועיל היתר בעלה בעיר כאשר הבעל אברך הנמצא בלימודיו בכולל <small>(43)</small>. <p dir="rtl">
<small>יז.</small> היתר בעלה בעיר מועיל אפילו כשהבעל עיוור <small>(44)</small> ויש מסתפקים בזה <small>(45)</small>. <p dir="rtl">
<small>יח.</small> אשה שבעלה נשטתה ואינו בדעתו, י''א שמועיל בה היתר של בעלה בעיר <small>(46)</small> ויש אוסרים וכן עיקר <small>(47)</small> אך כאשר נמצא עמה באותו חדר מותר <small>(48)</small>. <p dir="rtl">
<small>יט.</small> י''א שהיתר בעלה בעיר אינו מועיל אם נתן לה בעלה רשות ללכת לבית פלוני, או שנתן לה רשות להסגר עם פלוני ביחוד כדי לדבר עמו דברי סתר <small>(49)</small>, ויש מתירים וכן הלכה <small>(50)</small>. <p dir="rtl">
<small>כ.</small> יש אומרים שאין מועיל היתר של בעלה בעיר כאשר האשה נמצאת בנסיעה בתוך אותה העיר כיון שאינה שוהה במקום קבוע <small>(51)</small>. ויש מתירים <small>(52)</small> וכן הלכה <small>(53)</small>. <p dir="rtl">
<small>כא.</small> אשה שטועה וחושבת שבעלה בעיר אך הוא נמצא מחוץ לעיר, והאיש המתייחד עמה יודע שבעלה מחוץ לעיר, יש מצדדים לומר שמותר להתייחד עמה כיון שסוף סוף אימת בעלה עליה <small>(54)</small> ויש אוסרים <small>(55)</small> וכן הלכה <small>(56)</small>. <p dir="rtl">
<small>כב.</small> אשה שבעלה בעיר אך היא טועה וחושבת שהוא מחוץ לעיר, אסור להתייחד עמה, אפילו אם האיש שמתייחד עמה יודע שהוא בעיר <small>(57)</small>. ויש מתירין כאשר האיש המתייחד יודע שבעלה בעיר <small>(58)</small>. <p dir="rtl">
<small>כג.</small> אשה שיודעת שבעלה בעיר, אך האיש הנמצא עמה ביחוד אינו יודע שבעלה בעיר, יש מצדדים לומר שחייבת האשה להודיע לו שבעלה נמצא בעיר אע''פ שאותו איש אינו מקפיד בכך <small>(59)</small>. <p dir="rtl">
<small>כד.</small> אשה שבעלה עמה, מותר לאיש זר להלך עמהם בדרך <small>(60)</small>. <p dir="rtl">
<small>כה.</small> אם ידוע שהבעל אינו מקפיד על אשתו בעניינים אלו <small>(61)</small>, הדבר פשוט שאסור להתייחד עמה כשהבעל בעיר <small>(62)</small>. <p dir="rtl">
<small>כו.</small> קטנה <small>(63)</small> הנשואה, אם היא בגיל שיש לה דעת לפחד מבעלה <small>(64)</small>, מועיל היתר בעלה בעיר. ואם אין לה דעת לפחד מבעלה, אין מועיל היתר בעלה בעיר <small>(65)</small>. <p dir="rtl">
<small>כז.</small> בעל שקינא לאשתו <small>(66)</small> שלא תתייחד עם פלוני, אסור לה להתייחד עמו <small>(67)</small> אפילו כשבעלה בעיר <small>(68)</small>. ואם הבעל מחל על קינויו י''א שבכל זאת אסור לה להתייחד עמו כשבעלה בעיר <small>(69)</small>. וי''א שחזר הדין כאילו לא קינא לה ומותרת להתייחד עמו כשבעלה בעיר <small>(70)</small>. וי''א שכאשר בעלה בעיר, מותרת להתיחד עמו אפילו כשבעלה קינא לה <small>(71)</small>. <p dir="rtl">
<small>כח.</small> אשה שאסור לבעלה לקיימה כאשתו וצריך לגרשה, כגון גרושה וחלוצה לכהן <small>(72)</small> י''א שאין מועיל לאשה זו היתר של בעלה בעיר <small>(73)</small>. וי''א שמותר להתייחד עמה כאשר בעלה בעיר <small>(74)</small>. ויש להחמיר <small>(75)</small>. <p dir="rtl">
<small>כט.</small> ע''פ האמור בסעיף הקודם עולה, שבעל שאשתו נאסרה עליו ואסור לו לחיות עמה כגון <small>(76)</small> שראתה דם מחמת תשמיש ג' פעמים <small>(77)</small>, אינו מועיל לשומרה מדין בעלה בעיר <small>(78)</small>. <p dir="rtl">
<small>ל.</small> אם האיש המתייחד עם האשה, לבו גס בה, היינו שיש ביניהם קירבה מיוחדת <small>(79)</small>, אין היתר להתייחד עמה אפילו כאשר בעלה בעיר <small>(80)</small>, ויש מתירין <small>(81)</small>. <p dir="rtl">
<small>לא.</small> גס בה פירושו שיש ביניהם קירוב דעת יותר מסתם מכרים <small>(82)</small>. ולכן אשה שגדלה עמו או שהיא קרובתו וכל כיו''ב <small>(83)</small>, ונוצר ביניהם קירוב דעת יותר מסתם מכרים, אינו מועיל להתייחד עמה אפילו שבעלה בעיר <small>(84)</small>. <p dir="rtl">
<small>לב.</small> איש ואשה שיש להם הכרה על ידי מסחר ועל ידי כך נעשו מקורבים זה לזה ויש ביניהם כעת קירוב דעת, נחשב דינו כאיש שלבו גס בה <small>(85)</small>. וי''א שקירוב דעת כזה הנוצר על ידי הכרה של מסחר אינו נכלל בדין גס בה <small>(86)</small>. <p dir="rtl">
<small>לג.</small> לפי האמור לעיל יש לאיש להזהר שלא להתייחד עם שכנה אם נוצר ביניהם קירוב דעת על ידי ריבוי דברים וכד' <small>(87)</small> ואפילו שבעלה בעיר <small>(88)</small>. וכן בעלי תשובה יש להם להזהר מלהתייחד עם נשים שהכירו בעברם [בעודם פורקי עול] ואפילו שכעת הם בעלי תשובה גמורים ואפילו שבעלה בעיר <small>(89)</small>. וכן אשה המעסיקה משרת <small>(90)</small> או איש שעסקו עם הנשים <small>(91)</small> וכל כיו''ב מדברים הגורמים לקירוב דעת וידידות <small>(92)</small>. <p dir="rtl">
<small>לד.</small> אסור לאמא להתייחד עם בנה המאומץ אפילו כשבעלה בעיר, שאין לבו גס בה יותר מזה <small>(93)</small>. <p dir="rtl">
<small>לה.</small> רופא שבדק אשה הרבה פעמים בעבר, יש להיזהר ולהתבונן אם יועיל היתר בעלה בעיר כיון שאפשר שיש כעת קירוב דעת ביניהם ונחשב גס בה <small>(94)</small>. <p dir="rtl">
<small>לו.</small> אם הבעל נמצא באותו בית שאשתו נמצאת אך שוהה בחדר אחר, מותר לאשתו להתייחד אפילו עם אדם שלבו גס בה <small>(95)</small>. וכן אם הבעל נמצא בחצר, ואשתו נמצאת בתוך הבית גם כן מותר להתייחד וכנ''ל <small>(96)</small>. ויש אוסרים <small>(97)</small>. <p dir="rtl">
<small>לז.</small> אם הבעל ישן באותו חדר שאשתו שם, מותר שישן שם גם אדם שלבו גס בה <small>(98)</small>. <p dir="rtl">
<small>לח.</small> איש שעסקו עם הנשים <small>(99)</small> י''א שאסור לו להתייחד עם אחת מהנשים שעסקו עמהן <small>(100)</small> אפילו שבעלה בעיר <small>(101)</small>, ויש מתירין <small>(102)</small>. ולענין הלכה יש להתיר אלא אם כן רואים שלבו נהפך לגס בה ממש <small>(103)</small>. <p dir="rtl">
<small>לט.</small> אשה שבעלה בעיר מותר לה להתייחד עם רופא <small>(104)</small>. מ''מ כשהרופא צריך לבודקה בדיקות המצריכות צניעות, ראוי מאוד להחמיר ולצרף היתר נוסף המציל מן היחוד <small>(105)</small>. <p dir="rtl">
<small>מ.</small> אף עם אדם פרוץ <small>(106)</small> מועיל לאשה להתייחד כאשר בעלה בעיר <small>(107)</small>, ויש אוסרים <small>(108)</small>. <p dir="rtl">
<small>מא.</small> היתר בעלה בעיר מועיל להתייחד אפילו עם נכרי <small>(109)</small>, ויש אוסרים <small>(110)</small>. <p dir="rtl">
<small>מב.</small> אשה פרוצה שבעלה בעיר וחוששת שמא יבא, מועיל להתייחד עמה <small>(111)</small>. וכשבטוחה שלא יגיע <small>(112)</small> ראוי מאוד להמנע אפילו בשעת צורך גדול ואפילו כשהיחוד אסור מדרבנן <small>(113)</small>. <p dir="rtl">
<small>מג.</small> פרוצה שבעלה בעיר שמועיל להתייחד עמה כשבעלה בעיר <small>(114)</small>, הוא הדין כשמתייחדת עם פרוץ <small>(115)</small> מ''מ נכון להתייחס לזה כאל איסור <small>(116)</small>. <p dir="rtl">
<small>מד.</small> נכרית שבעלה בעיר וחוששת שמא יבא ויתפסנה <small>(117)</small> י''א שמועיל להתיחד עמה <small>(118)</small>. ויש אומרים שאינו מועיל היתר של בעלה בעיר להתיחד עם נכרית אלא אם כן הבעל עמה ממש <small>(119)</small>. והמיקל בזה יש לו על מה לסמוך <small>(120)</small>. <p dir="rtl">
<small>מה.</small> ישראל שנשא גויה לאשה בנישואין אזרחיים, הרוצה להקל בשעת הצורך להתיחד עמה כשבעלה בעיר ובאופן שחוששת שמא יתפסנה לפתע, יעשה שאלת חכם <small>(121)</small>. <p dir="rtl">
<small>מו.</small> ישראלית שנשאה לגוי בנישואין אזרחיים, הרוצה להקל להתייחד עמה כשבעלה הגוי בעיר <small>(122)</small> ובאופן שהיא חוששת שמא יבא ויתפסנה <small>(123)</small>, יעשה שאלת חכם <small>(124)</small>. <p dir="rtl">
<small>מז.</small> איש ואשה שגרים יחד ללא חופה וקידושין, אך מתנהגים כבעל ואשה לכל דבר ומיוחדים זה לזה, י''א שמותר להתייחד עם האשה כאשר האיש המיוחד לה בעיר והיא חוששת שמא יתפסנה <small>(125)</small> וי''א שאסור <small>(126)</small> וכן עיקר <small>(127)</small>. <p dir="rtl">
<small>מח.</small> איש ואשה הנשואים ע''י נשואין אזרחיים כלומר לא על פי התורה הקדושה, מועיל להתייחד עמה כאשר הבעל שלה בעיר וחוששת שמא יתפסנה <small>(128)</small>. <p dir="rtl">
<small>מט.</small> זוג נשוי שנפלה קטטה ביניהם ועברו להתגורר בנפרד, אך עדיין לא גמרו להתגרש ויש סיכוי לשלום בית, מועיל בה היתר של בעלה בעיר <small>(129)</small>, ויש אוסרים <small>(130)</small>. <p dir="rtl">
<small>נ.</small> זוג נשוי שנפלה קטטה ביניהם וגמרו להתגרש ועברו להתגורר בנפרד ונותקו הקשרים ביניהם, י''א שמועיל היתר של בעלה בעיר <small>(131)</small> ויש אוסרים וכן עיקר <small>(132)</small>. <p dir="rtl">
<small>נא.</small> נאמנת אשה כשרה לומר שבעלה בעיר כדי להתיר לאיש זר להתייחד עמה <small>(133)</small>. <p dir="rtl">
<h2 dir="rtl" id="430_holchot_yichud, פרק י אשתו משמרתו">פרק י - אשתו משמרתו </h2><p dir="rtl">
<small>א.</small> איש שאשתו נמצאת עמו, מותר לו להתייחד עם אשה זרה כיון שאשתו משמרתו <small>(1)</small>. <p dir="rtl">
<small>ב.</small> אשתו עמו שמשמרתו אין צריך שתהיה עמו יחד באותו חדר אלא אפילו בחדר אחר באותו בית או בקומה שניה או בחצר הבית <small>(2)</small>. ויש מחמירין <small>(3)</small>. <p dir="rtl">
<small>ג.</small> ההיתר של אשתו משמרתו מועיל אפילו שהבעל נמצא עם אשה אחרת בחדר נעול ואין לאשתו מפתח <small>(4)</small>. ויש מחמירין כשאין לאשתו מפתח <small>(5)</small>. <p dir="rtl">
<small>ד.</small> י''א שאיש שאשתו בעיר ויודעת היכן נמצא בעלה, והבעל אינו בטוח שאשתו לא תתפסנו לפתע, נחשב שמשמרתו ומותר לו להתייחד עם אשה זרה <small>(6)</small>. וי''א שכל זה דוקא כשמתייחד בביתו או במקום קבוע אחר, ודרכה של אשתו לבא למקומו באופן תדיר, אבל כשמתייחד בסתם מקום, אפילו שאשתו יודעת את מקומו, אלא שאין דרכה לבא לשם, אינו מועיל <small>(7)</small>. וי''א שכל שאשתו אינה עמו אלא בעיר, אינו מועיל כלל ואסור לו להתייחד <small>(8)</small> וכן הלכה ואין להקל <small>(9)</small>. והרוצה להקל בשעת הדחק ביחוד האסור מדרבנן <small>(10)</small> ולסמוך על דעה אמצעית, ישאל מורה הוראה <small>(11)</small>. <p dir="rtl">
<small>ה.</small> איש שאשתו עמו, מותר להם ללכת עם אשה <small>(12)</small> נוספת אפילו <small>(13)</small> בדרך <small>(14)</small>. <p dir="rtl">
<small>ו.</small> אף מי שיש לו כמה נשים, כל אחת מנשותיו כאשר היא עמו, היא משמרתו <small>(15)</small>. <p dir="rtl">
<small>ז.</small> י''א שאם אשתו סומא, אינה משמרתו אפילו כשהיא נמצאת עמו <small>(16)</small>, ויש מתירים וכן עיקר <small>(17)</small>. <p dir="rtl">
<small>ח.</small> כשאשתו עמו מותר לאיש להתייחד עם אשה אפילו באופן קבוע <small>(18)</small>. מכל מקום למעשה יש להחמיר בזה כיון שהדבר קרוב לעריות ויש בזה פירצה בצניעות <small>(19)</small>. והרוצה להקל בזה ישאל מורה הוראה. <p dir="rtl">
<small>ט.</small> היתר של אשתו עמו מועיל גם בלילה <small>(20)</small>. אך י''א שאין היתר זה מועיל לישון עם אשה זרה בחדר אחד אפילו שאשתו עמו <small>(21)</small> ויש מתירים וכן עיקר <small>(22)</small>. אך שומר נפשו ירחק מזה <small>(23)</small>. <p dir="rtl">
<small>י.</small> אם אשתו נרדמה ואינה יודעת שנמצאת אשה נוספת עם בעלה, וכגון שבאה האשה הזרה לאחר שאשתו נרדמה, אינו מועיל לבעל להתייחד עמה <small>(24)</small>, ויש מתירים אפילו שאשתו אינה יודעת שנמצאת אשה זרה עם בעלה <small>(25)</small> אך העיקר לאסור בזה <small>(26)</small>. ועיין בהערה <small>(27)</small>. <p dir="rtl">
<small>יא.</small> אם אשתו לקחה כדור שינה ונרדמה, אסור לו להתייחד עם אשה אחרת אפילו שאשתו עמו <small>(28)</small>. ויש מקילים <small>(29)</small>. <p dir="rtl">
<small>יב.</small> כלה שפירסה נדה קודם בעילת הבעל, שאסור לבעלה להתייחד עמה <small>(30)</small>, י''א שאינה משמרתו ואסור לו להתייחד עם נשים אחרות אפילו שאשתו עמו <small>(31)</small>. ויש אומרים שאשתו כן משמרתו אפילו שאסורה לו <small>(32)</small>. ולענין הלכה לכתחילה ראוי לאסור בזה, אך המיקל בשעת הדחק לא הפסיד <small>(33)</small>. <p dir="rtl">
<small>יג.</small> גם בישראל פרוץ <small>(34)</small> יש היתר של אשתו משמרתו <small>(35)</small>. ואפילו אם גם אשתו פרוצה <small>(36)</small>. ויש אוסרים בישראל פרוץ אפילו אשתו עמו עד שיהיו לפחות שני פרוצים עם שתי נשותיהם <small>(37)</small>. <p dir="rtl">
<small>יד.</small> גם איש שעסקיו עם הנשים <small>(38)</small> מועיל לו להתייחד עמהן כשאשתו עמו <small>(39)</small>. ויש אוסרים <small>(40)</small> אלא אם כן ישנם שני אנשים שעסקיהם עם הנשים ונשותיהם עמהם <small>(41)</small>. <p dir="rtl">
<small>טו.</small> רופא נחשב כאיש שעסקו עמהן, וכמבואר בסעיף הקודם מותר להתייחד עמו כשאשתו עמו <small>(42)</small>. <p dir="rtl">
<small>טז.</small> איש שעסקיו עם הנשים שמותר לו להתייחד עמהן כשאשתו עמו <small>(43)</small>, מועיל אפילו אם הוא <small>(44)</small> פרוץ <small>(45)</small>. <p dir="rtl">
<small>יז.</small> מותר לאיש להתייחד עם אשה שלבו גס בה <small>(46)</small> כאשר אשתו עמו <small>(47)</small>, ויש אוסרים <small>(48)</small>. <p dir="rtl">
<small>יח.</small> אסור לישראלית להתייחד עם נכרי אפילו כאשר אשתו עמו, ואפילו הם כמה נכרים ונשותיהם עמהם, אסור <small>(49)</small>. <p dir="rtl">
<small>יט.</small> גר תושב <small>(50)</small>, מועיל להתייחד עמו כשאשתו עמו <small>(51)</small>. <p dir="rtl">
<small>כ.</small> אם ידוע שהבעל ואשתו אינם מקפידים בדברים אלו <small>(52)</small>, הדבר פשוט שאסור לאשה זרה להתייחד עם אותו איש אפילו כאשר אשתו עמו <small>(53)</small>. <p dir="rtl">
<small>כא.</small> איש ואשה החיים יחד בלא חופה וקידושין אך מיוחדים זה לזה, אסור לאשה זרה להתייחד עמו אפילו שהאשה המיוחדת לו נמצאת שם, ואינו נחשב שמשמרתו <small>(54)</small>. <p dir="rtl">
<small>כב.</small> איש ואשה שנשואין בנשואים אזרחיים שלא לפי התורה הקדושה, הרוצה להקל בזה שמועיל אשתו משמרתו, ישאל מורה הוראה <small>(55)</small>. <p dir="rtl">
<small>כג.</small> איש ואשה שנפלה קטטה ביניהם וגמרו להתגרש וגרים בנפרד, כל זמן שלא התגרשו בפועל, אפשר להקל שתהיה אשתו משמרתו כשהיא עמו <small>(56)</small>. <p dir="rtl">
<small>כד.</small> גם באופן שהאשה משותקת ואינה יכולה לרדת ממטתה, כל זמן שהיא בדעתה, משמרת את בעלה <small>(57)</small>. <p dir="rtl">
<small>כה.</small> ישראל הנשוי לגויה בנישואין אזרחיים, אסור לאשה להתייחד עמו בנוכחות אשתו הגויה <small>(58)</small>. <p dir="rtl">
<small>כו.</small> ישראלית שנשאת לגוי בנשואין אזרחיים, הרוצה להקל בזה שמועיל אשתו משמרתו, יעשה שאלת חכם <small>(59)</small>. ויש מחמירין <small>(60)</small>. <p dir="rtl">
<small>כז.</small> נאמן אדם כשר לומר על אשה פלונית שהיא אשתו כדי להתיר לאשה זרה להתייחד עמהם <small>(61)</small>. <p dir="rtl">
<h2 dir="rtl" id="430_holchot_yichud, פרק יא יחוד בנוכחות תינוקת">פרק יא - יחוד בנוכחות תינוקת </h2><p dir="rtl">
<small>א.</small> מותר לאיש להתייחד עם אשה כשנמצאת עמה תינוקת שיודעת מהי ביאה אך אינה מוסרת עצמה לביאה [כיון שעדיין לא לבשה יצר] מפני שהאשה לא תזנה בפניה, שחוששת שהתינוקת תלך ותספר סודה <small>(1)</small>, והוא הדין אם יש עם האשה תינוק <small>(2)</small>. <p dir="rtl">
<small>ב.</small> גיל התינוק והתינוקת שמועיל כשמירה, מגיל 5 שנים עד גיל 9 שנים <small>(3)</small>, ובשעת הדחק אפשר להקל בתינוק עד גיל 2 1 שנים ובתינוקת עד גיל 1 1 שנים <small>(4)</small>. <p dir="rtl">
<small>ג.</small> אם ידוע וניכר על התינוק או התינוקת, שהתפתחות שכלם מהירה וכבר יודעים בעניינים אלו <small>(5)</small>, מועיל כשמירה אפילו שלא הגיעו לגיל שמירה. וכן אם ידוע וניכר שהתפתחות שכלם איטית ואינם יודעים בעניינים אלו, לא מועיל כשמירה אפילו שהגיעו לגיל שמירה <small>(6)</small>. <p dir="rtl">
<small>ד.</small> י''א שתינוקת <small>(7)</small> נכריה אינה מועילה כשמירה מיחוד <small>(8)</small>, ויש מתירין <small>(9)</small>. ולעניין הלכה יעשה שאלת חכם <small>(10)</small>. <p dir="rtl">
<small>ה.</small> אם התינוק או התינוקת עיוורים, אינו מועיל כשמירה <small>(11)</small>. <p dir="rtl">
<small>ו.</small> י''א ששמירת תינוק/ת מועילה דוקא אם הם זרים ואינם של אחד המתייחדים <small>(12)</small>, ויש מתירין אפילו אם התינוק/ת שייכים לאחד המתייחדים <small>(13)</small> וכן עיקר <small>(14)</small>. <p dir="rtl">
<small>ז.</small> גרושים, אינו מועיל שמירת תינוק/ת כשהם שלהם <small>(15)</small>. <p dir="rtl">
<small>ח.</small> י''א שאם באותו בית שבו מתייחדים בנוכחות תינוק/ת ישנו חדר נוסף שאפשר להסתתר בו ולעבור עבירה, אינו מועיל כשמירה כיון שחוששים שמא ילכו האיש והאשה למקום סתר ויעברו עבירה <small>(16)</small>, ויש מתירין וכן עיקר <small>(17)</small>. <p dir="rtl">
<small>ט.</small> אם התינוק נכנס להתקלח, וכל כיו''ב בעיסוקים שסתמן אורך לפחות כשיעור יחוד <small>(18)</small>, ובאופן כזה שאם קרה מקרה, והעיסוק הסתיים מהר באופן מפתיע, יש זמן לאיש ולאשה להסתיר את מעשה העבירה <small>(19)</small>, אזי בזמן זה שהתינוק יצא לעיסוק, אינו מועיל כשמירה, וצריך לחפש היתר אחר לאיסור יחוד <small>(20)</small>. <p dir="rtl">
<small>י.</small> ההיתר לאשה להתייחד עם איש <small>(21)</small> הוא לא רק בעיר אלא אפילו <small>(22)</small> בדרך <small>(23)</small> כשיש עמה תינוק/ת <small>(24)</small>, ויש אוסרים <small>(25)</small>. <p dir="rtl">
<small>יא.</small> בלילה שהתינוק ישן, אינו מועיל כשמירה <small>(26)</small>, וצריך שיהיו ב' תינוקות ואין הבדל בין תינוק לתינוקת <small>(27)</small>. ויש מקילין אפילו בלילה עם תינוק/ת אחד <small>(28)</small>. וביום מותר אפילו שהתינוק ישן <small>(29)</small>. <p dir="rtl">
<small>יב.</small> אף עם פרוץ <small>(30)</small> מותר לאשה להתייחד בנוכחות תינוקת <small>(31)</small>, ויש אוסרים <small>(32)</small>. <p dir="rtl">
<small>יג.</small> אשה פרוצה, שאם תזנה אינה רוצה שידעו בשוק שזינתה, מותר להתייחד עמה בנוכחות תינוק או תינוקת <small>(33)</small>. אך אשה פרוצה שידועה בדבר עבירה ואינה חוששת שיספרו בשוק שזינתה, לבני ספרד אסור להתייחד עמה אפילו בנוכחות תינוק או תינוקת <small>(34)</small>, ולבני אשכנז, לאיש כשר מותר, ולאיש פרוץ <small>(35)</small> אסור <small>(36)</small>. <p dir="rtl">
<small>יד.</small> י''א שאסור לאשה להתייחד עם גוי אפילו שיש שם תינוק או תינוקת <small>(37)</small> ויש מתירין לאשה להתייחד עם גוי בנוכחות תינוק או תינוקת <small>(38)</small>, וכן הלכה <small>(39)</small>. <p dir="rtl">
<small>טו.</small> מותר לאיש כשר מבני אשכנז להתייחד עם אשת איש גויה כשיש עמה תינוק או תינוקת, אך לבני ספרד יש לאסור <small>(40)</small>. וגויה פנויה, דינה כפרוצה, ועיין לעיל כיצד לנהוג בזה הלכה למעשה <small>(41)</small>. ויש אוסרים להתיחד עם גויה בנוכחות תינוקת <small>(42)</small>. <p dir="rtl">
<small>טז.</small> מותר לאשה להתייחד עם איש שעסקו עם הנשים <small>(43)</small>, כשיש שם שמירת תינוק או תינוקת <small>(44)</small>, ויש אוסרין <small>(45)</small>. <p dir="rtl">
<small>יז.</small> מותר לאשה להתייחד עם איש <small>(46)</small> שלבו גס בה <small>(47)</small>, כשיש שמירת תינוק/ת <small>(48)</small>, ויש מחמירין <small>(49)</small>. <p dir="rtl">
<h2 dir="rtl" id="430_holchot_yichud, פרק יב שומרים המצילים מיחוד">פרק יב - שומרים המצילים מיחוד </h2><p dir="rtl">
<small>א.</small> אשה שבעלה בעיר <small>(1)</small>, שומרת מאיסור יחוד. ולכן מותר לאיש להתיחד עם אשה כאשר נמצאת שם אשה שבעלה בעיר <small>(2)</small>, ודוקא אם האשה האחרת יודעת מכך שבעלה של האשה השניה בעיר <small>(3)</small>. ויש אוסרים <small>(4)</small>. <p dir="rtl">
<small>ב.</small> י''א שאמו, בתו, או אחותו אינן שומרות אותו מלהתייחד עם אשה אחרת <small>(5)</small>, ויש חולקים ומתירין <small>(6)</small>. ונראה שבשעת הצורך אפשר לסמוך על המתירין <small>(7)</small>. והוא הדין נכדתו <small>(8)</small>. <p dir="rtl">
<small>ג.</small> יש שצידדו להקל לאב ובנו להתיחד עם אשה <small>(9)</small> אפילו שהם פרוצים ושיש לעשות בזה שאלת חכם, אלא שהעיקר לאסור בזה ולדונם כשני אנשים זרים <small>(10)</small>. וכן שני אחים דינם כשני אנשים זרים <small>(11)</small>. <p dir="rtl">
<small>ד.</small> איש המתייחד עם אשה כשאחותה או אמה או בתה עמהם <small>(12)</small>, דינם כאיש המתייחד עם שתי נשים <small>(13)</small> כמו שמבואר לעיל <small>(14)</small>. וי''א שכאשר בתה או נכדתה נמצאות עמהן, מותר להתייחד <small>(15)</small>. <p dir="rtl">
<small>ה.</small> מותר להתייחד עם אשה כשנמצא עמה אביה, או בנה או אחיה <small>(16)</small>, ואפילו הם פרוצים <small>(17)</small>, ויש מחמירים <small>(18)</small>. <p dir="rtl">
<small>ו.</small> בנוכחות זוג מאותן נשים השונאות זו את זו <small>(19)</small>, מותר לאיש להתיחד עם אשה <small>(20)</small>, וכל זה בתנאי שאותה אשה יודעת מקרבתן של הזוג <small>(21)</small>. ואם האיש עסקו עמהן <small>(22)</small>, לבני אשכנז אסור <small>(23)</small> ולבני ספרד מותר <small>(24)</small>. <p dir="rtl">
<small>ז.</small> באופן שאסור לאשה להתייחד עם אנשים <small>(25)</small>, אם נמצאת שם אשתו של אחד האנשים, מותר להתייחד <small>(26)</small>. וי''א שאסור אם האנשים מוחזקים כפרוצים <small>(27)</small>. <p dir="rtl">
<small>ח.</small> באופן שאסור לאיש להתייחד עם נשים <small>(28)</small>, אם נמצא שם הבעל של אחת הנשים, מותרים בייחוד <small>(29)</small>. <p dir="rtl">
<small>ט.</small> באופן שאסור לאשה להתייחד עם אנשים <small>(30)</small>, אפילו אם נמצאים עמהם גוי ואשתו אסור להתייחד <small>(31)</small>. והוא הדין איש המתייחד עם נשים, ונמצאים שם גויה שבעלה עמה אסורים להתייחד <small>(32)</small>. <p dir="rtl">
<small>י.</small> ההיתרים המבוארים לעיל <small>(33)</small>, מועילים להתייחד אפילו עם פרוץ, או עם איש שלבו גס בהן או עם איש שעסקו עמהן <small>(34)</small>. <p dir="rtl">
<small>יא.</small> ההיתרים המבוארים בסעיפים א, ה, ו, ח <small>(35)</small>, מועילים אף להתייחד עם גוי <small>(36)</small>. אך ההיתר בסע' ב <small>(37)</small> נראה שזה דוקא בישראל אבל עם גוי אינו מועיל, ונכון לשאול חכם <small>(38)</small>. <p dir="rtl">
<h2 dir="rtl" id="430_holchot_yichud, פרק יג שאר הרחקות">פרק יג - שאר הרחקות </h2><p dir="rtl">
<small>א.</small> לא תלך אשה בשוק ובנה הקטן <small>(1)</small> מהלך אחריה. וטעם הדבר הוא שמא יחטפוהו רשעים, וכשתלך להשיבו יתפסוה ויתעללו בה <small>(2)</small>. ולכן ילך בנה או מלפניה <small>(3)</small> או שילך מצדדיה ודוקא באופן שיכולה לראות אותו <small>(4)</small>. ונראה שנכון להחמיר גם עם בתה ולא דוקא עם בנה <small>(5)</small>. וצריך עיון על מה סומכים העולם להקל בזה <small>(6)</small>. <p dir="rtl">
<small>ב.</small> אסור לאלמנה <small>(7)</small> לגדל כלב <small>(8)</small>. ואף במקום צורך, כגון מחשש גנבים אין להקל בזה אלא יכולה לגדל כלבה <small>(9)</small> וי''א שאין דין זה אלא חומרא בלבד <small>(10)</small>. <p dir="rtl">
<small>ג.</small> אסור לאיש לישון בחדר שאיש ואשתו ישנים שם ואפילו בזמן שהאשה נדה <small>(11)</small>. ויש אומרים שאין זה איסור אלא ממידת דרך ארץ בלבד <small>(12)</small>, מ''מ כשהאיש והאשה מבקשים ממנו לישון עמהם באותו חדר [באופן שיש צניעות] מותר <small>(13)</small>. <p dir="rtl">
<small>ד.</small> אסור למסור תינוק <small>(14)</small> לנכרי <small>(15)</small> כדי שילמדו ספר או אומנות וכל כיוצא בזה <small>(16)</small>. ונאמרו בזה כמה טעמים. א- כיון שהנכרים חשודים על שפיכות דמים <small>(17)</small>. ב- כיון שיש סכנה שהנכרי ימשכנו למינות וכפירה. ג- כיון שהנכרים חשודים על משכב זכר <small>(18)</small>. וכשישנו טעם אחד כבר יש לאסור, אפילו ששאר הטעמים אינם. <p dir="rtl">
<small>ה.</small> אין למנות אפילו אדם נאמן וכשר להיות שומר <small>(19)</small> בחצר שיש בו נשים <small>(20)</small> אע''פ שהוא עומד בחוץ, שאין אפוטרופוס לעריות <small>(21)</small>. <p dir="rtl">
<small>ו.</small> י''א שהאיסור למנות שומר בחצר נשים הוא כששומר שם דרך קבע, ואפילו שהוא אינו ממונה ואחראי על הנשים ששם והן אינן כפופות לו <small>(22)</small>. וי''א שדוקא כשהוא ממונה ואחראי עליהן והן כפופות לו, יש לאסור <small>(23)</small>. <p dir="rtl">
<small>ז.</small> אף הנשים חייבות לזרז את עצמן וללמוד היטב הלכות יחוד כדי שלא יכשלו באיסור חמור זה <small>(24)</small>. <p dir="rtl">
<small>ח.</small> אסור <small>(25)</small> לתלמיד חכם <small>(26)</small> לגור <small>(27)</small> בחצר <small>(28)</small> שיש בה <small>(29)</small> אלמנה <small>(30)</small>, אפילו שאינו מתייחד עמה <small>(31)</small> מפני שהדבר מביא לידי חשד <small>(32)</small>. ואם אשתו עמו, מותר <small>(33)</small>. וי''א שכל האיסור דוקא להתאכסן בתוך בית האלמנה [אפילו באופן שאין יחוד] אבל לגור בחצר עמה מותר <small>(34)</small>, וי''א שכל זה אינו אלא חומרא בלבד ואינו אסור מן הדין <small>(35)</small>. והלכה כדעה ראשונה <small>(36)</small>. ובשעת הדחק המיקל לגור עמה בחצר, יש לו על מה לסמוך <small>(37)</small>. <p dir="rtl">
<small>ט.</small> מותר מעיקר הדין לשני בחורים רווקים לישון יחד תחת כיסוי אחד <small>(38)</small>, והמחמיר תע''ב <small>(39)</small>. וי''א שאסור לעשות כן וצריך למחות ביד הנוהגין כן <small>(40)</small>, והלכה כדעה ראשונה <small>(41)</small>. מכל מקום במקום שרבו הפרוצים והחשודים על משכב זכר, אסור <small>(42)</small>. <p dir="rtl">
<small>י.</small> ראוי לו לאדם לכוף יצרו בדבר זה <small>(43)</small> ולהרגיל עצמו בקדושה יתירה ובמחשבה טהורה ובדעת נכונה כדי להנצל מהן. ויזהר מן היחוד שהוא הגורם הגדול. גדולי החכמים היו אומרים לתלמידיהם הזהרו בי מפני בתי הזהרו בי מפני כלתי <small>(44)</small> כדי ללמד לתלמידיהם שלא יתביישו מדבר זה ויתרחקו מן היחוד <small>(45)</small>. <p dir="rtl">
<small>יא.</small> וכן ינהוג להתרחק מן השחוק <small>(46)</small> ומן השכרות ומדברי עגבים <small>(47)</small> שאלו גורמין גדולים הם, והם מעלות של עריות. ולא ישב בלא אשה <small>(48)</small> שמנהג זה גורם לטהרה גדולה יתירה מכל זאת אמרו יפנה עצמו ומחשבתו לדברי תורה <small>(49)</small> וירחיב דעתו בחכמה, שאין מחשבת עריות מתגברת אלא בלב פנוי מן החכמה <small>(50)</small> ובחכמה הוא אומר אילת אהבים ויעלת חן דדיה ירווך בכל עת באהבתה תשגה תמיד רמב''ם הל' איסו''ב פכ''ב הכ''א. <p dir="rtl">
<center><p dir="rtl">
בריך רחמנא דסייען מריש ועד כעאן<p dir="rtl">
תם ונשלם שבח לבורא עולם<p dir="rtl">
היום ט' תשרי עיוה"כ התשס"ח<p dir="rtl">
</center><p dir="rtl">
<h2 dir="rtl" id="430_holchot_yichud, הערות מהרה"ג הרב יצחק אביטבול שליט"א">הערות מהרה"ג הרב יצחק אביטבול שליט"א</h2><p dir="rtl">
הערות מהרה"ג הרב יצחק אביטבול שליט"א - ראש כולל עטרת משה ודיין ומו"צ בבית דין "בנין ציון" שנכתבו לאחר משא ומתן ודיבוק חברים יחד עב הרה"ג הרב נתן בן סניור שליט"א<p dir="rtl">
<b>פ"א סע' כא</b> - על מה שהוכחתי מהכנה"ג שאפי' בספק חמור כעריות אמרינן לקולא כשהוא ספק דרבנן ודלא כהשבט הלוי, העיר וז"ל "אינו מוכרח דשאני יחוד דעיקרו דאורייתא ולכל הפחות אסמכתא איכא יש מקום להחמיר בספיקו כמבואר בסמוך וא"כ אין ראיה מהכנה"ג דס"ל להקל בזה".<p dir="rtl">
<b>שם</b> - על מה שהעליתי למסקנא להקל בספק יחוד דרבנן, העיר וז"ל "איסור יחוד יש מקום להחמיר מחמת חומרת האיסור דג"ע וגם מצד דנפשו של אדם מתאוה לזה".<p dir="rtl">
<b>פ"ב סע' ב</b> - על מש"כ שבט הלוי לצדד דבפחות מגיל ג' שנים כשהיא נשואה, יש בזה עכ"פ איסור דרבנן, העיר וז"ל "אם אינה ראויה לביאה אין טעם לאסור גם מדרבנן, דכל יחוד לא נאסר אלא מחמת גילוי ערוה והא ליתא כאן כיון שאינה ראויה לביאה".<p dir="rtl">
<b>פ"ד סע' יא הערה 27</b> - על מה שכתבתי סברא להתיר לאשה להתיחד עפ שני כשרים שעסקיהם עם הנשים, כתב על הסברא וז"ל "אין כאן סברא מוכחת, שהרי י"ל דכיון שהוא רגיל בכך לדבר אתם בלי גבולות יכולים לבא לקלות דעת ולקרבה ואינו בוש מחבירו כיון שעושה מתוך הרגל. אלא דכל שאינו מפורש במשנה לאסור אין לנו הכרח לאסור כמ"ש החק"ל אבל לומר שהסברא נותנת, לא נראה כ"כ".<p dir="rtl">
<b>פ"ד סע' טו הערה 40</b> - מה שכתבתי שעם ב' כשרים ופרוץ שרי בדרך, הוסיף וז"ל "וכן יש להוכיח מהנוב"י דהיה ב' כשרים עם העגלון".<p dir="rtl">
<b>פ"ו סע' א הערה 3</b> - שהערתי על החזו"א שפירושו בדין פנימי וחיצון הוא לכאורה נגד הראשונים, הוסיף וז"ל "כידוע דרכו של החזו"א בביאור הסוגיא הרבה פעמים נוקט דרך עצמאית בפרט כאן שאפשר להעמיס כן ברא"ש, ובקיצור פסקי הרא"ש מפורש כהחזו"א".<p dir="rtl">
<b>שם סע' ג הערה 11</b> - לגבי מש"כ שהפוסקים שהחמירו בפנימי וחיצון כשאיש א' בפנימי ואשה א' בחיצון או איפכא, יודו להתיר אם ישנם ב' אנשים ואשה א' או ב' נשים ואיש א', העיר וז"ל "אם באנו לאסור ביחיד ויחידה אף דאינו מפורש בגמ' לפי הרמב"ם, כיון דהש"ע לא איירי אלא בפירש, הוא רק מכח הסברא דנחשב כחדר אחד, א"כ ה"ה דיש לאסור אפי' ביותר בכל האופנים דלפי הרמב"ם אסור להתיחד. וקשה מסברא דנפשאי לחדש איסור והיתר לחלק בין אשה אחת לשתיים ולקבוע היכן יותר תקיף יצריה אף אם במציאות נכון הוא, מנלן השעור שצריך שיהיה תקיף יצריה כדי לאסור ומתי אין כ"כ תקיף יצריה ומותר, דשעור זה לא נמסר אלא לחז"ל". "אמנם בדבר הלכה נראה הטעם דבאיש אחד ואשה אחת, היחוד הוא דאורייתא, חיישינן שיפרוש. משא"כ בב' נשים שהוא דרבנן לא חיישינן שיפרוש".<p dir="rtl">
<b>פ"ו סע' י הערה 37</b> - על מה שהקשתי על המנחת יצחק בהסבר המשנ"ב, כתב וז"ל "נלע"ד דהוכחת המנח"י היא דאם המ"ב ס"ל כרש"י א"כ אמאי אסר בלא נעילה משום דהם יחידים, הא אפי' יש כמה נשים וכמה אנשים אסור לרש"י. אע"כ דס"ל כהרמב"ם וביחידים מודה לרש"י דאסור".<p dir="rtl">
<b>פ"ט סע' ז הערה 19</b> - על מש"כ בדברי הגרי"ש אלישיב שליט"א במש"כ בגדר עיר, כתב וז"ל "טעמו של הגרי"ש אלישיב שליט"א אינו מכח הסברא אלא שהוא בגדר עיר שחז"ל קבעו. הגע בעצמך ר"ג וב"ב, שני בנינים הסמוכים זל"ז ברח' ז'בוטינסקי כל אחד שייך לעיר אחרת ודאי דאימת בעלה עליה יותר מבעיר לונדון פריז ניו יורק ואפי' בירושלים מקצה אחד לשני".<p dir="rtl">
<b>שם הערה 21</b> - דיש כמה הסברים בדברי החזו"א מה כוונתו בגדר עיר, כתב וז"ל "מי לנו בקי בדעתו של החזו"א יותר מהגרי"י קניבסקי זצ"ל".<p dir="rtl">
<b>פ"ט סע' כב הערה 58</b> - מה שדקדקתי בלשון רש"י דנקט "מיסתפי" דמשמע דהיתר בעלה בעיר מכח הבועל ולא מכח האשה, דלשון "מיסתפי" קאי על האיש הבועל, העיר וז"ל "עיין נשמת כל חי שכתב לשון מיסתפי וכוונתו שם לאשה".<p dir="rtl">
<b>שם</b> - מה שכתבתי (תחילה) שהחכ"א הבין ברש"י דהלשון "מיסתפי" קאי אבועל, העיר וז"ל "אינו מדוקדק דמתחילה משמע דקאי אאשה וכתב דאין להוכיח די"ל דקאי אבועל משמע דלא פשיטא ליה כצד א' ברש"י".<p dir="rtl">
<b>שם</b> - על מש"כ הנטעי גבריאל בהסבר הגרש"ז, העיר וז"ל "לא יתכן לדעתו המובא בסע' כא שרצה להתיר אף שהבועל יודע שאינו בעיר. הרי מפורש שאין צריך שתהיה מניעה מצד שניהם".<p dir="rtl">
<b>שם סע' לו</b> - על דעת האוסרים בגוף ההלכה העיר וז"ל "האחרונים דמוכח מהם דאסור בגס בהו לא מהני אפי' בבית, לא כתבו כן במפורש אלא דיוצא כן ממה שרצו לתרץ את קושיית התוס' על רש"י דאוסר יחוד בבעלה בעיר מקושיית הגמ' על מעשה דרב ביבי שהוריד את הסולם, ולזה תירצו דאיירי באופן שרב יוסף היה בבית ושרי גם לרש"י. ומזה יוצא דתירוץ הגמ' בלבו גס בה אסור הוא אפי' בעלה עמה. כל זה לשיטת רש"י אליבא דהני אחרונים שכך תירצו. אבל לדעת כל הראשונים דס"ל דאין איסור יחוד כלל בבעלה בעיר, וכן קיי"ל להלכה, ממילא אין לנו מקור לחידוש דין זה דאפי' כשבעלה עמה לא מהני בגס בה. ואע"ג דהב"ח כתב דיש להחמיר כרש"י, בכל זאת לגבי בעלה עמה וגס בה אפי' אליבא דרש"י אין שום מקור רק מכח קושיית התוס' אם נתרץ כמו האחרונים הנ"ל, אולם הרבה תירוצים נאמרו לקושיא זו, עיין שער יוסף שם, וממילא אין שום הכרח לאיסור זה אליבא דרש"י".<p dir="rtl">
<b>שם הערה 97</b> - על מש"כ בדברי הכסא אליהו דלכאורה הבין בידי אליהו דלרש"י אסור אפי' הוא עמה ממש באותו חדר, העיר וז"ל "לא קשה מידי, דלכ"ע עמה בחדר שרי כדמוכח ממה שאכלו יחד, אלא דסבירא ליה לידי אליהו דאין מקום לחלק כלל בין אותו חדר לחדר אחר באותו בית כמו שההיתר דאשתו עמו הכתוב במשנה לאו דוקא עמו בחדר אלא בבית, א"כ ה"ה בעלה עמה. לכן הוכיח הידי אליהו דמהני בעלה עמה בבית אפי' בגס בה".<p dir="rtl">
<b>שם</b> - על מש"כ כנ"ל בדעת החיד"א העיר וז"ל "עיין הערה לעיל דסבירא ליה בפשטות דאין שום חילוק בין חדר אחד לחדר אחר. ועוד דמהחיד"א אין כלל ראיה שהרי הוא בא לסתור את הטעם דרב יוסף היה סגי נהור ולכן לא מהני בעלה עמה, דא"כ גם באותו חדר לא מהני דכמאן דליתא דמיא, וזה פשוט דשרי כדמוכח מהמעשה דרב ביבי שאכלו יחד ואין על זה חולק, א"כ מוכח דליתא להאי חילוק בהיתר דבעלה בעיר אפי' בסגי נהור, ואין שום הכרח דהחיד"א הבין דהידי אליהו אוסר אפי' בחדר אחד".<p dir="rtl">
<b>שם סע' מ הערה 106</b> - הבאתי את הגר"ח פלאג'י להתיר לאשה להתיחד עם פרוץ כאשר בעלה בעיר, העיר וז"ל "ועיין בספר החפץ חיים <span class="booklinks" onclick="sendBookLink(this)" onmouseover="setBookLinkTitle(this)">(להגר"ח פלאג'י)</span> דאסר בפרוץ אף שבעלה בעיר. ועוד עיין בנשמת כל חי דטעמו שם דגם בגוי מהני בעלה בעיר הוא משום דהחשש הוא רק פיתוי ולא אונס לכן כתב דגם בגוי שייך היתר דבעלה בעיר אבל למאי דנקטו רוב הפוסקים דבגוי איכא גם חשש אונס א"כ ליכא היתר דבעלה בעיר. שו"ר בהערה 107 שהעיר ממש"כ בספרו החפץ חיים לאסור. ואפשר דחזר בו שהרי טעמו להתיר דבגוי לא חייש' לאונס ומהתוס' בע"ז מבואר איפכא".<p dir="rtl">
<b>שם</b> - על הסברא שעם פרוץ מותר לאשה להתיחד כשבעלה בעיר, העיר וז"ל "אפשר דלא תוכל לעמוד בפני גודל פיתוי הפרוץ דלא ירפה ממנה משא"כ באדם כשר שבאם יתקפנו יצרו מיד היא תתנגד לו מחמת בעלה וירפה ממנה".<p dir="rtl">
<b>שם סע' מא הערה 109</b> - מה שדנתי האם באשה בריאה יש חשש אונס העיר וז"ל "עיין ע"ז כה: וכן מבואר בתוס' דליכא חשש אונס באשה ע"פ הירושלמי".<p dir="rtl">
<b>פ"י סע' א הערה 1</b> - על מש"כ ברש"י שאשתו משמרתו כיון דמקפידה הוסיף וז"ל "וכ"כ במאירי פ: לגבי שינה בלילה דשנתה מתנדדת דאין אשה מקנא אלא בירך חבירתה".<p dir="rtl">
<b>שם סע' ד הערה 6</b> - על מש"כ להעיר שדברי ספר שער היחוד דלא כאחרונים, העיר וז"ל "אין זו השגה על מחבר ספר שער היחוד, כי בעצמו כתב לדחות את האחרונים שהבינו כן בב"ש דאין שום הכרח לחדש זאת. אלא דעל אחרוני זמנינו אפשר לחלוק אבל על הגאונים של דורות קודמים קשה לומר הביטוי 'מצטער הרבה על מה שיש לתלות בדברי הב"ש'. ולכן נראה לענ"ד דאין כ"כ השגה מהציץ אליעזר והדבר הלכה והדברי סופרים והלהורות נתן. אבל מהאמרי יושר והדובב מישרים מוכח דשרי אפי' אשתו בעיר, וקשה להתבטא כהאי לישנא על הני גאוני עולם".<p dir="rtl">
<b>פי"א הע' א הערה 1</b> - על מש"כ תחילה בשם התוס' רא"ש, דלכאורה השמירה ביחוד בנוכחות תינוקת הוא מכח האיש והאשה יחד, העיר וז"ל "אין הכרח דבעי שמירה מכח שניהם אלא האמת קאמר שאף א' לא בוש מהקטן, אבל להתיר סגי במה שהאשה בושה מהקטן דבאמת האיש י"ל דאינו בוש בפני הקטן מפני שיצרו תקפו".<p dir="rtl">
<b>שם</b> - על מש"כ בשם האג"מ דמשמע מדבריו שהאיש חושש שהקטנה תספר בשוק, העיר וז"ל "האג"מ שם תמה על עצם הדין מדוע אסרו יחוד עם בת ג' ואינו ביאור לעצם הדין דקיי"ל דאסור וע"כ דחז"ל חששו שיצרו תקפו ואינו חושב על זה או כל מיני סברות שיצרו אומר לו".<p dir="rtl">
