
<h2 dir="rtl" id="230_neki_kapaiim, הקדמה גזל מקטרג בראש">הַקְדָּמָה - גָּזֵל מְקַטְרֵג בָּרֹאשׁ</h2><p dir="rtl">
אָמְרוּ חֲכָמֵינוּ זִכְרוֹנָם לִבְרָכָה <span class="booklinks" onclick="sendBookLink(this)" onmouseover="setBookLinkTitle(this)">(ויקרא רבה לג, ג)</span>: קֻפָּה מְלֵאָה עֲוֹנוֹת - גָּזֵל מְקַטְרֵג בָּרֹאשׁ. מְפָרֵשׁ רַבִּי יִשְׂרָאֵל מֵאִיר הַכֹּהֵן מֵרָאדִין: הַמְחַבֵּל הַמַּשְׁחִית שֶׁנִּבְרָא מֵעֲוֹן הַגָּזֵל הוּא חָצוּף וּמְחֻצָּף עַד מְאֹד, מִשּׁוּם שֶׁמַּעֲשֵׂה הַגְּזֵלָה הוּא גַּם כֵּן מַעֲשֶׂה חֻצְפָּנִי וְנוֹעָז. מְחַבֵּל זֶה קוֹפֵץ בְּרֹאשׁ כָּל הַמַּשְׁחִיתִים שֶׁנּוֹצְרוּ מֵעֲבֵרוֹת אֲחֵרוֹת כְּדֵי לִגְבּוֹת מֵהַבְּרִיּוֹת אֶת חוֹבוֹ. בְּעִקְּבוֹת מְחַבֵּל זֶה רָצִים כְּבָר כֻּלָּם לִגְבּוֹת אֶת חוֹבָם. מֵעַתָּה נָבִין הַסִּבָּה שֶׁדּוֹר הַמַּבּוּל נֶעֶנְשׁוּ בְּעִקָּר עַל הַגָּזֵל, כְּדִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(בראשית ו, יג)</span>: "קֵץ כָּל בָּשָׂר בָּא לְפָנַי כִּי מָלְאָה הָאָרֶץ חָמָס מִפְּנֵיהֶם וְהִנְנִי מַשְׁחִיתָם אֶת הָאָרֶץ". אַף שֶׁדּוֹר זֶה עָבְרוּ כָּל עֲבֵרוֹת שֶׁבָּעוֹלָם, אַף עַל פִּי כֵן לֹא נֶחְתַּם גְּזַר דִּינָם אֶלָּא עַל הַגָּזֵל.<p dir="rtl">
הִמְשִׁיךְ הֶ"חָפֵץ חַיִּים": הִנֵּה תַּכְלִיתָם שֶׁל עֲשֶׂרֶת יְמֵי תְּשׁוּבָה הוּא יוֹם הַכִּפּוּרִים, וְתַכְלִיתוֹ שֶׁל יוֹם הַכִּפּוּרִים הִיא תְּפִלַּת נְעִילָה הַחוֹתֶמֶת אֶת כָּל תְּפִלּוֹת הַיּוֹם, וְהַכֹּל הוֹלֵךְ אַחַר הַחִתּוּם. מְעַנְיֵן, כִּי הַנְּקֻדָּה הָרְצִינִית בְּיוֹתֵר בִּתְפִלָּה זוֹ אָנוּ מוֹצְאִים שֶׁאוֹמֶרֶת: "וַתִּתֶּן לָנוּ ה' אֱלֹקֵינוּ בְּאַהֲבָה אֶת יוֹם הַכִּפּוּרִים הַזֶּה קֵץ וּמְחִילָה וּסְלִיחָה, לְמַעַן נֶחְדַּל מֵעשֶׁק יָדֵינוּ!" וְלִדְבָרֵינוּ מוּבָן הַדָּבָר, הֱיוֹת וְגָזֵל - חוּץ מֵהֱיוֹתוֹ מִסּוּג עֲבֵרוֹת שֶׁבֵּין אָדָם לַחֲבֵרוֹ שֶׁאֵין יוֹם הַכִּפּוּרִים מְכַפֵּר עַד שֶׁיְּרַצֶּה אֶת חֲבֵרוֹ - הוּא מְעוֹרֵר קִטְרוּג גַּם עַל יֶתֶר הָעֲבֵרוֹת.<p dir="rtl">
מָשָׁל לְמַה הַדָּבָר דּוֹמֶה? אָדָם פָּשַׁט אֶת הָרֶגֶל. הַנּוֹשִׂים בָּאִים אֶל בֵּיתוֹ כְּדֵי לִגְבּוֹת חוֹבָם מֵחֶפְצֵי בֵּיתוֹ, וְאַף עַל פִּי כֵן אֵין אִישׁ מֵעֵז לַחְטֹף כָּרִים וּכְסָתוֹת, שֻׁלְחָן וְכִסֵּא וְכַדּוֹמֶה. אַךְ אִם יֵשׁ בֵּינֵיהֶם מְחֻצָּף שֶׁחוֹטֵף מִכָּל הַבָּא לַיָּד - בְּעִקְּבוֹתָיו גַּם הָאֲחֵרִים שׁוּב אֵינָם בּוֹרְרִים אֶת אֲשֶׁר הֵם חוֹטְפִים, וּבַסּוֹף מַצִּיגִים אֶת הַנִּתְבָּע כִּכְלִי רֵיק. כְּמוֹ כֵן אַל יַשְׁלֶה אָדָם אֶת עַצְמוֹ כִּי יוּכַל לַעֲבֹר בְּשָׁלוֹם אֶת הַיָּמִים הַנּוֹרָאִים בְּאִם לֹא הֵשִׁיב אֶת הַגְּזֵלָה שֶׁתַּחַת יָדוֹ, אִם כִּי אָנוּ רוֹאִים לִפְעָמִים אֲנָשִׁים עַרְמוּמִים וְאֵינָם נִפְגָּעִים, אֵין זֹאת אֶלָּא מִשּׁוּם אֵיזוֹ זְכוּת שֶׁתּוֹלָה לָהֶם, אַךְ לֹא לְעוֹלָם חֹסֶן. (חפץ חיים ופעליו, חלק ג, פרק קה)<p dir="rtl">
בְּיָמֵינוּ, יְמֵי עִקְבְתָא דִּמְשִׁיחָא, כַּאֲשֶׁר מִדַּת הַדִּין מְחַפֶּשֶׂת וּמְחַטֶּטֶת לִמְצֹא אֶת "הָרְאוּיִים" לְפָגְעָם בְּמִדַּת הַדִּין, הֲרֵי שֶׁבָּרִאשׁוֹנָה תִּמְצָא אֶת אֵלּוּ שֶׁדָּבַק בְּכַפֵּיהֶם עֲוֹן הַגָּזֵל הַמְקַטְרֵג בְּרֹאשׁ כָּל הָעֲוֹנוֹת.<p dir="rtl">
וְאֶפְשָׁר לוֹמַר עַל כָּךְ, כִּי מַדּוּעַ הַנָּבִיא מַלְאָכִי תָּלָה זְכוּת הִשָּׂרְדוּתָם שֶׁל הַזּוֹכִים לַחֲזוֹת בְּנֹעַם ה' בְּאַחֲרִית הַיָּמִים בְּמִדַּת הָאֱמוּנָה, וְכַנֶּאֱמַר "וְצַדִּיק בֶּאֱמוּנָתוֹ יִחְיֶה"? כִּי, בְּעֶצֶם, הָאֱמוּנָה הִיא בִּלְבַד שֶׁבְּכֹחָהּ לַעֲצֹר מֵהָאָדָם לַחְמֹד אֶת שֶׁאֵינוֹ שַׁיָּךְ לוֹ, שֶׁהֲרֵי הַמַּאֲמִין הַשָּׁלֵם מַאֲמִין שֶׁאֵין אָדָם נוֹגֵעַ בַּמּוּכָן לַחֲבֵרוֹ כִּמְלֹא נִימָה, וְאֶת הַמַּגִּיעַ לוֹ יְקַבֵּל בְּכָל מִינֵי אֳפָנִים שֶׁתְּסַבֵּב לוֹ הַהַשְׁגָּחָה הָעֶלְיוֹנָה, וּבְעֶצֶם, כָּל הַדְּרָכִים הַמְפֻקְפָּקוֹת לְהַשָּׂגַת צָרְכֵי הָאָדָם אֵינָם אֶלָּא נִסְיוֹנוֹת לְמִבְחַן אֲמִתּוּת אֱמוּנָתוֹ.<p dir="rtl">
וְעַל כָּךְ רָאִיתִי מַאֲמָר יָפֶה בְּשֵׁם הַגָּאוֹן רַבִּי אַבְרָהָם פָאם, רֹאשׁ יְשִׁיבַת "תּוֹרָה וָדַעַת", עַל הַגְּמָרָא בְּשַׁבָּת (לא.), כִּי בְּשָׁעָה שֶׁמַּכְנִיסִין אָדָם לַדִּין, אוֹמְרִים לוֹ: "נָשָׂאתָ וְנָתַתָּ בֶּאֱמוּנָה?" וּפֵרֵשׁ הָרַב פָאם: הַשְּׁאֵלָה הָרִאשׁוֹנָה שֶׁשּׁוֹאֲלִים אֶת הָאָדָם בְּבוֹאוֹ לְעוֹלַם הָאֱמֶת אֵינֶנָּה: הַאִם מַשָּׁאֲךָ וּמַתָּנְךָ הָיָה בְּישֶׁר, בְּצֶדֶק וּבְמִשְׁפָּט וּלְפִי שׁוּרַת הַדִּין. הַשְּׁאֵלָה הִיא: הַאִם בְּאוֹתָהּ עֵת שֶׁהָיִיתָ טָרוּד בְּעִסְקְךָ עָשִׂיתָ זֹאת מִתּוֹךְ אֱמוּנָה שְׁלֵמָה שֶׁהַקָּדוֹשׁ-בָּרוּךְ-הוּא זָן וּמְפַרְנֵס לְכָל חַי וְאֵין אָדָם נוֹגֵעַ בַּמּוּכָן לַחֲבֵרוֹ, אוֹ שֶׁמָּא, חָלִילָה, חָשַׁבְתָּ שֶׁאָמְנָם חַיָּבִים הָעֲסָקִים לְהִתְנַהֵל בְּהֶתְאֵם לַהֲלָכָה, אַךְ חָכְמָתְךָ וְעָרְמָתְךָ הֵם אֵלֶּה שֶׁיַּעַמְדוּ לְךָ לְהַצְלָחָתְךָ בְּמַעֲשֵׂי יָדֶיךָ? וְאִם זֶה הוּא הֲלָךְ מַחֲשַׁבְתְּךָ, לֹא יִמָּלֵט מִמְּךָ מִכְשׁוֹל. עַד כָּאן.<p dir="rtl">
וְאֶת דְּבָרָיו אֵלּוּ יֵשׁ לְקָשְׁרָם עִם נְבוּאַת מַלְאָכִי לַדּוֹר הָאַחֲרוֹן "וְצַדִּיק בֶּאֱמוּנָתוֹ יִחְיֶה". רָאָה הַנָּבִיא שֶׁמִּדַּת הַדִּין בְּאַחֲרִית הַיָּמִים תְּקַטְרֵג עַל הַרְבֵּה בְּנֵי אָדָם לְבִלְתִּי הֱיוֹתָם רְאוּיִים לִזְכּוֹת לְאוֹר ה' וּלְכָל הַבְטָחוֹת הַנְּבִיאִים שֶׁנִּתְבַּשַּׂרְנוּ בָּהֶם. וּבְכֵן, מַה תְּהֵא הָעֵצָה? לְחַזֵּק וּלְאַמֵּץ אֶת מִדַּת "הָאֱמוּנָה" הַמַּבְטִיחָה אֶת הַזְּכִיָּה בְּחֶזְיוֹן הַשְּׁכִינָה לֶעָתִיד - "וְצַדִּיק בֶּאֱמוּנָתוֹ יִחְיֶה"!<p dir="rtl">
בְּאֶחָד מִימֵי הַכִּפּוּרִים, בִּשְׁנַת תרע"ז, בְּעֵת הִתְגּוֹרְרוּ בָּעִיר סוּמְיָאטְץ, אָסַף הֶ"חָפֵץ חַיִּים" לִפְנֵי תְּפִלַּת נְעִילָה אֶת תַּלְמִידָיו וְנָאַם לִפְנֵיהֶם נְאוּם אָרֹךְ עַל דְּבַר הַגָּזֵל.<p dir="rtl">
"הֲרֵי עוֹמְדִים אָנוּ לִפְנֵי גְּמַר הַדִּין," הִתְחִיל רַבִּי יִשְׂרָאֵל מֵאִיר, "וּבְוַדַּאי עַל עֲבֵרוֹת שֶׁבֵּין אָדָם לַמָּקוֹם כְּבָר חָזַר כָּל אֶחָד בִּתְשׁוּבָה, בַּחֲרָטָה לְשֶׁעָבָר וּבְקַבָּלָה לְהַבָּא. אֲבָל עֲבֵרוֹת שֶׁבֵּין אָדָם לַחֲבֵרוֹ אֵין יוֹם הַכִּפּוּרִים מְכַפֵּר עַד שֶׁיְּרַצֶּה אֶת חֲבֵרוֹ, וְיִתָּכֵן שֶׁכָּל אֶחָד מֵאִתָּנוּ לָוָה כֶּסֶף וְשָׁכַח לְשַׁלֵּם, וּכְלָל הוּא שֶׁלֹּא נִמְחָל לוֹ עַד שֶׁיִּפְרַע, וּמַה נַּעֲשֶׂה כָּעֵת וְהֵיאַךְ נַכְרִיז בִּתְפִלַּת נְעִילָה: 'וְנֶחְדַּל מֵעשֶׁק יָדֵינוּ'? וְלָכֵן נָפְלָה בְּמֹחִי עֵצָה - שֶׁכָּל אֶחָד יִקְבַּע לוֹ כָּעֵת יוֹם שֶׁמְּקַבֵּל עָלָיו לִבְדֹּק בּוֹ אֶת כָּל פִּנְקָסָיו וּלְבָרֵר אֶת כָּל עִנְיָנָיו וְחֶשְׁבּוֹנוֹתָיו שֶׁיֵּשׁ לוֹ עִם אֲחֵרִים, וְאִם יִוָּכַח שֶׁיֵּשׁ לוֹ חוֹב לְמִישֶׁהוּ - יִפְרְעֶנּוּ מִיָּד. הַקַּבָּלָה הַזֹּאת צְרִיכָה לִהְיוֹת בְּלֵב שָׁלֵם, וְאָז תֵּחָשֵׁב כְּאִלּוּ כְּבָר קִיַּמְנוּהָ, וְנִזְכֶּה לְיוֹם הַדִּין."<p dir="rtl">
בָּזֶה סִיֵּם אֶת הַדְּרָשָׁה, וְצִוָּה לְהִתְפַּלֵּל תְּפִלַּת נְעִילָה. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"ד עמ' 104)</span><p dir="rtl">
<h2 dir="rtl" id="230_neki_kapaiim, פרק א לא תחמוד">פֶּרֶק א - לֹא תַחְמֹוד</h2><p dir="rtl">
<small>(תָּנוּ רַבָּנָן: סוֹטָה נָתְנָה עֵינֶיהָ בְּמִי שֶׁאֵינוֹ רָאוּי לָהּ - מַה שֶּׁבִּקְשָׁה לֹא נִתָּן לָהּ, וּמַה שֶּׁבְּיָדָהּ נְטָלוּהוּ הֵימֶנָּה, שֶׁכָּל הַנּוֹתֵן עֵינָיו בְּמַה שֶּׁאֵינוֹ שֶׁלּוֹ - מַה שֶּׁמְּבַקֵּשׁ אֵין נוֹתְנִים לוֹ, וּמַה שֶּׁבְּיָדוֹ נוֹטְלִים הֵימֶנּוּ. וְכֵן מָצִינוּ בַּנָּחָשׁ הַקַּדְמוֹנִי שֶׁנָּתַן עֵינָיו בְּמַה שֶּׁאֵינוֹ רָאוּי לוֹ - מַה שֶּׁבִּקֵּשׁ לֹא נָתְנוּ לוֹ, וּמַה שֶּׁבְּיָדוֹ נְטָלוּהוּ מִמֶּנּוּ. אָמַר הַקָּדוֹשׁ-בָּרוּךְ-הוּא: אֲנִי אָמַרְתִּי יְהַלֵּךְ בְּקוֹמָה זְקוּפָה - עַכְשָׁו עַל גְּחוֹנוֹ יֵלֵךְ, אֲנִי אָמַרְתִּי יְהֵא מַאֲכָלוֹ מַאֲכַל אָדָם - עַכְשָׁו עָפָר יֹאכֵל, הוּא אָמַר אֶהֱרֹג אֶת אָדָם וְאֶשָּׂא אֶת חַוָּה - עַכְשָׁו אֵיבָה אָשִׁית בֵּינְךָ וּבֵין הָאִשָּׁה וּבֵין זַרְעֲךָ וּבֵין זַרְעָהּ.<p dir="rtl">
וְכֵן מָצִינוּ בְּקַיִן וְקֹרַח וּבִלְעָם וְדוֹאֵג וַאֲחִיתֹפֶל וְגֵיחָזִי וְאַבְשָׁלוֹם וַאֲדוֹנִיָּהוּ וְעֻזִּיָּהוּ וְהָמָן שֶׁנָּתְנוּ עֵינֵיהֶם בְּמַה שֶּׁאֵינוֹ רָאוּי לָהֶם - מַה שֶּׁבִּקְשׁוּ לֹא נִתַּן לָהֶם, וּמַה שֶּׁבְּיָדָם נְטָלוּהוּ מֵהֶם. <span class="booklinks" onclick="sendBookLink(this)" onmouseover="setBookLinkTitle(this)">(סוטה ט)</span>)</small><p dir="rtl">
הֲיָדַעְתָּ?!<p dir="rtl">
בַּחֲמִידָתְךָ חֵפֶץ שֶׁל חֲבֵרְךָ אוֹ אֲפִלּוּ שֶׁל הוֹרֶיךָ שֶׁאֵין בְּדַעְתָּם לִמְכֹּר חֵפֶץ זֶה, וּמִתּוֹךְ כָּךְ הִפְצַרְתָּ בָּהֶם שֶׁיִּתְּנוּהוּ לְךָ בְּמַתָּנָה אוֹ אֲפִלּוּ שֶׁיִּמְכְּרוּהוּ לְךָ בְּדָמִים מְלֵאִים יוֹתֵר מִשָּׁוְיוֹ עַד שֶׁלְּבַסּוֹף נְתָנוּהוּ לְךָ אוֹ מְכָרוּהוּ לְךָ - הִנְּךָ עוֹבֵר בְּאִסּוּר לָאו מֵהַתּוֹרָה "לֹא תַחְמֹד". <span class="booklinks" onclick="sendBookLink(this)" onmouseover="setBookLinkTitle(this)">(רמב"ם פ"א ה"ט מהלכות גזילה)</span><p dir="rtl">
הֲיָדַעְתָּ?!<p dir="rtl">
בְּאִם בִּקַּשְׁתָּ מֵחֲבֵרְךָ מַתָּנָה אוֹ שֶׁיִּמְכֹּר לְךָ חֵפֶץ מְסֻיָּם הַשַּׁיָּךְ לוֹ שֶׁאֵין בְּדַעְתּוֹ וּבִרְצוֹנוֹ לְמָכְרוֹ, וּמֵחֲמַת בּוּשָׁתוֹ מִמְּךָ נְתָנוֹ אוֹ מְכָרוֹ לְךָ לֹא בְּלֵב שָׁלֵם וּבְנֶפֶשׁ חֲפֵצָה, כְּמוֹ כֵן הִנְּךָ עוֹבֵר בְּ"לֹא תַחְמֹד". <span class="booklinks" onclick="sendBookLink(this)" onmouseover="setBookLinkTitle(this)">(רבנו יונה, שערי תשובה)</span><p dir="rtl">
וּכְמוֹ כֵן בְּאִם נֶהֱנֶה אַתָּה מִסְּעוּדַת חֲבֵרְךָ כְּשֶׁאֵינָהּ מַסְפֶּקֶת לוֹ, וּמֵחֲמַת בּוּשָׁתוֹ מַזְמִינְךָ לֶאֱכֹל עִמּוֹ, יֵשׁ בָּזֶה "אֲבַק גָּזֵל". <span class="booklinks" onclick="sendBookLink(this)" onmouseover="setBookLinkTitle(this)">(רמב"ם פ"ד)</span><p dir="rtl">
הֲיָדַעְתָּ?!<p dir="rtl">
גַּם אִם לְבַסּוֹף לֹא הוֹצֵאתָ הַחֵפֶץ מִיָּדוֹ שֶׁל חֲבֵרְךָ - כֵּיוָן שֶׁהֻחְלַט בְּלִבְּךָ הָכֵיצַד וְאֵיךְ אֶקְנֶה אוֹ אֲקַבֵּל חֵפֶץ זֶה מֵחֲבֵרִי, הִנְּךָ עוֹבֵר עַל "לֹא תִתְאַוֶּה". <span class="booklinks" onclick="sendBookLink(this)" onmouseover="setBookLinkTitle(this)">(רמב"ם פ"א ה"י מהלכות גזילה)</span><p dir="rtl">
הֲיָדַעְתָּ?!<p dir="rtl">
גַּם אִם הִפְצַרְתָּ בַּחֲבֵרְךָ לִתֵּן לְךָ דָּבָר מוּעָט שְׁוֵה פְּרוּטָה, כְּמוֹ סִיגָרִיָּה וְכַדּוֹמֶה, עוֹבֵר הִנְּךָ עַל לָאו מֵהַתּוֹרָה "לֹא תַחְמֹד".<p dir="rtl">
הֲיָדַעְתָּ?!<p dir="rtl">
בִּכְלַל לָאו "לֹא תַחְמֹד" - שֶׁאָסוּר לִשְׁלֹחַ אֲנָשִׁים עַל מְנָת לְהַפְצִיר בַּמַּלְוֶה שֶׁהִלְוָה לְךָ כֶּסֶף שֶׁיִּמְחַל עַל הַחוֹב, אוֹ לְהַפְצִיר בְּמוֹכֵר שֶׁיּוֹרִיד לְךָ מִמְּחִיר הַחֵפֶץ, וּכְמוֹ כֵן לִלְחֹץ בְּכָל אֶמְצָעִי אַחֵר לְאַלֵּץ אֶת הַמַּלְוֶה לִמְחֹל אוֹ אֶת הַמּוֹחֵר לְהוֹזִיל מִמְּחִיר הַחֵפֶץ. <span class="booklinks" onclick="sendBookLink(this)" onmouseover="setBookLinkTitle(this)">(חפץ חיים)</span><p dir="rtl">
הֲיָדַעְתָּ?!<p dir="rtl">
אִם סָגַרְתָּ "תְּנָאִים" עִם מְחֻתָּנְךָ אוֹ סָגַרְתָּ עִסְקָה עִם חֲבֵרְךָ וּלְאַחַר מִכֵּן הִנְּךָ מַפְצִיר בָּהֶם שֶׁיּוֹסִיפוּ עַל הַמְסֻכָּם בֵּינֵיכֶם, הִנְּךָ עוֹבֵר עַל "לֹא תַחְמֹד". <span class="booklinks" onclick="sendBookLink(this)" onmouseover="setBookLinkTitle(this)">(חפץ חיים)</span><p dir="rtl">
<small>(כָּל הָעֲבֵרוֹת וְהַחֲטָאִים בָּאִים מֵהַחֶמְדָּה, כִּי "לֹא תַחְמֹד" כּוֹלֵל כָּל הַדִּבְּרוֹת וְכָל הַתּוֹרָה, וְהַהִסְתַּפְּקוּת, שֶׁהִיא הֵפֶךְ מֵהַחֶמְדָּה, הִיא יְסוֹד כָּל הַתּוֹרָה כֻּלָּהּ, וְלַעֲקֹר הַחֶמְדָּה אִי אֶפְשָׁר - רַק מִתּוֹךְ הָאֱמוּנָה שֶׁאֵין לִדְאֹג דַּאֲגַת מָחָר. וּמִי שֶׁלִּבּוֹ טוֹב וְחָזָק בְּמִדַּת הַבִּטָּחוֹן, אַף עַל פִּי שֶׁנִּכְשָׁל בַּעֲבֵרוֹת חֲמוּרוֹת, הוּא יוֹתֵר טוֹב מִמִּי שֶׁהִנּוֹ בַּעַל חֶמְדָּה, שֶׁבַּעַל הַחֶמְדָּה מָלֵא קִנְאָה וְשִׂנְאָה, וְאַף עַל פִּי שֶׁעוֹסֵק בְּתוֹרָה וּבִגְמִילוּת חֲסָדִים לִבּוֹ רָע, וְכָל מַה שֶּׁעוֹשֶׂה אֵינוֹ אֶלָּא לַעֲשׂוֹת לוֹ שֵׁם. <span class="booklinks" onclick="sendBookLink(this)" onmouseover="setBookLinkTitle(this)">(הגר"א אבן שלמה פ"ג)</span><p dir="rtl">
<b>כֵּיצַד לַעֲקֹר הַחֶמְדָּה?</b><p dir="rtl">
אוֹמֵר הָ"אִבֶּן עֶזְרָא": כְּשֵׁם שֶׁלְּטִפְּשׁוּת יֵחָשֵׁב כַּאֲשֶׁר הַכַּפְרִי הַמְגֻשָּׁם יַחְמֹד לְבַת הַמֶּלֶךְ - כֵּן צָרִיךְ כָּל מַאֲמִין לִרְאוֹת אֶת מַה שֶּׁלֹּא שַׁיָּךְ לוֹ כְּאִלּוּ וְהוּא רָחוֹק מִמֶּנּוּ כְּבַת הַמֶּלֶךְ מֵהַכַּפְרִי, שֶׁהֲרֵי אֵין אָדָם נוֹגֵעַ בַּמּוּכָן לַחֲבֵרוֹ, וְאַף עַל פִּי שֶׁנִּרְאֶה לְךָ קָרוֹב לְהֶשֵּׂג יָדְךָ מַה שֶּׁהִנְּךָ חוֹמֵד - אֵין רָחוֹק מִמֶּנּוּ לְהַשָּׂגָה מֵחֲמַת מַחְסוֹם גְּזֵרָתוֹ.)</small><p dir="rtl">
<h2 dir="rtl" id="230_neki_kapaiim, פרק ב לא תגזול">פֶּרֶק ב - לֹא תִגְזֹול</h2><p dir="rtl">
<span class="booklinks" onclick="sendBookLink(this)" onmouseover="setBookLinkTitle(this)">(הרב דוד סלומון - אל המקורות)</span><p dir="rtl">
עוֹמֵד יְהוּדִי בְּבֵית הַכְּנֶסֶת, מַכֶּה עַל לוּחַ לִבּוֹ וְאוֹמֵר כַּכָּתוּב בַּמַּחֲזוֹר: אָשַׁמְנוּ, בָּגַדְנוּ, גָּזַלְנוּ.. - רֶגַע! חוֹלֵף הִרְהוּר בְּמֹחוֹ - אֲנִי גָּזַלְתִּי?! מָתַי? אֵיפֹה? הוּא עוֹצֵר בְּמַהֲלַךְ הַתְּפִלָּה, כְּשֶׁכֻּלּוֹ תְּמִיהָה עַל מְנַסְּחֵי הַתְּפִלָּה שֶׁמָּצְאוּ לְנָכוֹן לָשִׂים בְּפִיו הוֹדָאָה בְּפֶשַׁע שֶׁלֹּא פָּשַׁע, אַךְ מֵאַחַר וְהַקָּהָל "מִתְקַדֵּם" הָלְאָה בַּתְּפִלָּה וְאֵין זְמַן לְהַרְבּוֹת בְּמַחֲשָׁבוֹת, מְתָרֵץ הוּא לְעַצְמוֹ בּוֹ בַּמָּקוֹם תֵּרוּץ הַמֵּנִיחַ אֶת דַּעְתּוֹ: הֲרֵי זֶה נֶאֱמַר בִּלְשׁוֹן רַבִּים - גָּזַלְנוּ, אָנוּ הֲרֵי מִתְפַּלְלִים עִם הָעֲבַרְיָנִים - וַאֲנִי כּוֹלֵל עִמִּי בִּתְפִלָּתִי אֶת כָּל אוֹתָם פּוֹרְצֵי בַּנְקִים וְשׁוֹדְדֵי יַהֲלוֹמִים. הֵם גָּזְלוּ, הֵם חָמְסוּ - וַאֲנִי מִתְוַדֶּה עֲבוּרָם, הֵן כָּל יִשְׂרָאֵל עֲרֵבִים זֶה לָזֶה.<p dir="rtl">
מִכָּאן וָאֵילָךְ שׁוֹטֶפֶת תְּפִלָּתוֹ כֹּה יָפֶה, הֵן לֹא בּוֹ מְדֻבָּר! אֶבֶן כְּבֵדָה נָגֹלָּה מֵעַל לִבּוֹ, וְהוּא מַמְשִׁיךְ: הֶעֱוִינוּ - הֵם, וְהִרְשַׁעְנוּ - הֵם, זַדְנוּ חָמַסְנוּ וְכוּ' - הַכֹּל עָשׂוּ הֵם, וַאֲנִי מִתְוַדֶּה עֲלֵיהֶם. הַרְגָּשָׁה טוֹבָה אוֹפֶפֶת אוֹתוֹ; הוּא מִתְוַדֶּה עַל פִּשְׁעֵי הַחוֹטְאִים וְהוּא הַמְכַפֵּר עַל עֲוֹנוֹתֵיהֶם, מַשֶּׁהוּ מֵעֵין כֹּהֵן גָּדוֹל בְּיוֹם הַכִּפּוּרִים וּמֵעֵין הַצַּדִּיק עֶבֶד ה' הַנּוֹשֵׂא אֶת חֵטְא הָרַבִּים וְלַפּוֹשְׁעִים יַפְגִּיעַ, וּתְפִלָּתוֹ קוֹלַחַת לָהּ הָלְאָה הָלְאָה בִּנְעִימוּת נִפְלָאָה שֶׁשּׁוּם נְקִיפוֹת מַצְפּוּן אֵינָן פּוֹגְמוֹת בְּטָהֳרָתָהּ.<p dir="rtl">
אֲבָל בַּת קוֹל עוֹנָה כְּנֶגְדּוֹ וּמַכְרֶזֶת וְאוֹמֶרֶת: אַתָּה גָּזַלְתָּ! אַתָּה חָמַסְתָּ! אֶלָּא שֶׁמְּדֻשַּׁן עֹנֶג עַצְמִי זֶה אֵינוֹ שׁוֹמֵעַ דָּבָר, שֶׁהֲרֵי בַּת קוֹל אֵינָהּ נִשְׁמַעַת אֶלָּא לָרְאוּיִים לְכָךְ, וּמִי שֶׁמְּכַוֵּן בַּוִּדּוּי רַק עַל אֲחֵרִים, בְּוַדַּאי אֵינוֹ נִמְנֶה עִמָּהֶם, וְהוּא הֲרֵי כֹּה בָּטוּחַ שֶׁ"גָּזַלְנוּ" יָכוֹל לְהַתְאִים, כַּמּוּבָן, רַק לְפוֹרְצֵי דִּירוֹת וְחוֹטְפֵי אַרְנָקִים, וַהֲרֵי מֵעוֹלָם לֹא לִכְלֵךְ יָדָיו בִּגְנֵבָה וּבְגָזֵל, וַהֲרֵי הוּא כְּמוֹ רֹב יִשְׂרָאֵל - זַךְ וּנְקִי כַּפַּיִם.<p dir="rtl">
שׁוֹאֲלִים אָנוּ אֶת עַצְמֵנוּ: הַאֻמְנָם אֵין הַצֶּדֶק אִתּוֹ? הָבָה נִבְדֹּק אֶת הַמְּצִיאוּת, נָעִיף מַבָּט סְבִיבֵנוּ בְּחַיֵּי הַיּוֹם יוֹם שֶׁלָּנוּ וְנִבְחַן אֶת הַמִּתְרַחֵשׁ מִנְּקֻדַּת רְאוּת הַהֲלָכָה. הֲרֵי כַּמָּה תְּמוּנוֹת בָּזָק.<p dir="rtl">
* סוֹף סוֹף הַבּוֹס יָצָא מֵהַמִּשְׂרָד. פָּנֶיהָ שֶׁל הַמַּזְכִּירָה נָהֲרוּ; עִם אֲחוֹתָהּ בִּירוּשָׁלַיִם לֹא שׂוֹחֲחָה כְּבָר מֵאֶתְמוֹל. הִיא הִתְחִילָה לְחַיֵּג בִּלְהִיטוּת 02 לִפְנֵי שִׂיחָתָה הָאֲרֻכָּה וְהַלְּבָבִית.<p dir="rtl">
* הַתּוֹר הָיָה אָרֹךְ, הַחֹם הָיָה מְעַצְבֵּן, וְהַמִּזְוָדָה שֶׁבְּיָדוֹ הִכְבִּידָה. הוּא הִשְׁעִין בְּהֵחָבֵא אֶת מִזְוַדְתּוֹ עַל מְכוֹנִיתוֹ שֶׁל הָעוֹמֵד לְפָנָיו. מְכוֹנִית חֲדָשָׁה שֶׁכָּל סְרִיטָה קְטַנָּה הִנָּהּ הֶפְסֵד נִכָּר. מִפַּעַם לְפַעַם מִסְתַּכֵּל הוּא הֵנָּה וָהֵנָּה פֶּן יִתָּפֵס בְּקַלְקָלָתוֹ.<p dir="rtl">
* לְדָנִי הָיָה מְשַׁעֲמֵם, שׁוּב הֻשְׁלַךְ מֵהַכִּתָּה עַל יְדֵי הַמּוֹרֶה לְהִיסְטוֹרְיָה. הוּא סָקַר אֶת סִכְכַת הָאוֹפַנַּיִם - רַק זוּג אֶחָד לֹא הָיָה קָשׁוּר. הוּא עָלָה עֲלֵיהֶם וְעָשָׂה כַּמָּה סִבּוּבִים בֶּחָצֵר וְאַחַר כָּךְ הֶחֱזִירָם בִּזְהִירוּת לִמְקוֹמָם.<p dir="rtl">
* אֵיךְ הִגִּיעַ לְכִיסוֹ הַפַּרְקֶר הַיָּרֹק הַזֶּה - לֹא הִצְלִיחַ לְהִזָּכֵר. כַּנִּרְאֶה שֶׁנָּטַל אוֹתוֹ מִמִּישֶׁהוּ לְרֶגַע לְצָרְכֵי חֲתִימָה וְשָׁכַח לְהַחֲזִירוֹ. מֵאַחַר וְלֹא יָדַע שֶׁל מִי הָעֵט, הִשְׁתַּמֵּשׁ בּוֹ כִּבְשֶׁלּוֹ. בַּבַּיִת הִסְתּוֹבְבוּ כַּמָּה עֵטִים כָּאֵלֶּה, וּבָהֶם הִשְׁתַּמְּשׁוּ יְלָדָיו בְּבֵית הַסֵּפֶר. הוּא אָדָם יָשָׁר, בָּרֶגַע שֶׁמִּישֶׁהוּ יִטְעַן שֶׁהָעֵט שֶׁלּוֹ - כַּמּוּבָן יַחֲזִיר לוֹ מִיָּד.<p dir="rtl">
נִתָּן לְהַמְשִׁיךְ בְּמַעֲשִׂיּוֹת כָּאֵלֶּה עַד אֵין סוֹף. כָּל אֶחָד מֵאִתָּנוּ רוֹאֶה - אִם שָׂם לֵב לְכָךְ - מִקְרִים רַבִּים כָּאֵלֶּה מִדֵּי יוֹם. מַהִי הַשְׁקָפַת הַהֲלָכָה עַל הַמַּעֲשִׂים הָאֵלֶּה? דּוֹמֶה שֶׁאֵין כִּמְעַט מָקוֹם לְוִכּוּחַ. פְּקִידָה הַמְטַלְפֶּנֶת עַל חֶשְׁבּוֹן בַּעַל הַמִּשְׂרָד בְּלִי יְדִיעָתוֹ הֲרֵי הִיא גּוֹנֶבֶת מִמֶּנּוּ דְּמֵי שִׂיחַת הַטֶּלֶפוֹן וְגַם אֶת זְמַן הַשִּׂיחָה, כִּי זְמַנָּהּ אַף הוּא מְשֻׁעְבָּד לְבַעַל הַבַּיִת. כָּל אֶחָד מֵאִתָּנוּ לָמַד אֵי פַּעַם, שֶׁשּׁוֹאֵל שֶׁלֹּא מִדַּעַת - גַּזְלָן הוּא. כְּדֵי לִהְיוֹת גַּזְלָן אֵין צֹרֶךְ לְהֵרָשֵׁם לַאֲגֻדַּת הַגַּזְלָנִים וּלְשַׁלֵּם מַס חָבֵר; אַתָּה פָּשׁוּט שׁוֹאֵל לְרֶגַע מַכְשִׁיר שֶׁל מִישֶׁהוּ בְּלִי יְדִיעָתוֹ, מִשְׁתַּמֵּשׁ בּוֹ וּמַחֲזִירוֹ מִיָּד, וַהֲרֵי אַתָּה כְּבָר גַּזְלָן [לְמַעֵט אִם מַכִּיר אַתָּה בְּבַעַל הַחֵפֶץ שֶׁמַּרְשֶׁה לְךָ לְהִשְׁתַּמֵּשׁ בּוֹ].<p dir="rtl">
חֵפֶץ שֶׁל מִישֶׁהוּ הַנִּמְצָא אֶצְלְךָ כַּאֲבֵדָה אוֹ כְּפִקָּדוֹן, אָסוּר בְּשִׁמּוּשׁ עַל יָדְךָ, וּפָרָשָׁה בַּתּוֹרָה עוֹסֶקֶת בְּדִין שְׁלִיחוּת יָד. מַה קָּרָה לָאוֹפַנַּיִם מִזֶּה שֶׁרָכַבְתִּי עֲלֵיהֶם שְׁנֵי סִבּוּבִים בֶּחָצֵר? טוֹעֵן דָּנִי. מַה שָּׁוְיוֹ שֶׁל הַדְּיוֹ שֶׁנֶּחְסַר מֵהָעֵט כַּאֲשֶׁר כָּתַבְתִּי בּוֹ מִסְפַּר טֶלֶפוֹן בְּלִי לִשְׁאֹל רְשׁוּת מִבְּעָלָיו? טוֹעֵן אַתָּה. אֶלָּא שֶׁהַמּוֹקֵד הוּא עֶצֶם לְקִיחַת הַחֵפֶץ בְּלִי רְשׁוּת בְּעָלָיו. "שְׁאִילָה" זוֹ בְּלִי דַּעַת בְּעָלִים הִיא הַהוֹפֶכֶת אֶת הַשּׁוֹאֵל לְגַזְלָן.<p dir="rtl">
* שָׂח רוֹפֵא פְּרָטִי אֶחָד, שֶׁבִּזְמַן שְׁבִיתַת הָרוֹפְאִים בְּקֻפַּת חוֹלִים בִּקֵּשׁ מִמֶּנּוּ הַחוֹלֶה לְאַחַר הַבִּקּוּר קַבָּלָה, אֲבָל בִּקֵּשׁ שֶׁלֹּא יִרְשֹׁם אֶת שְׁמוֹ בַּקַּבָּלָה. מַדּוּעַ? - שָׁאַל הָרוֹפֵא. הַתְּשׁוּבָה הַמְנֻמֶּקֶת הִסְבִּירָה אֶת הָעִנְיָן: אֲנִי לֹא חָבֵר בְּקֻפַּת חוֹלִים, אֲבָל הַשָּׁכֵן שֶׁלִּי הוּא חָבֵר, וְהוּא יְקַבֵּל בַּחֲזָרָה [בַּחֲזָרָה!] עֶשְׂרִים לִירוֹת, אָז חֲבָל עַל הַכֶּסֶף..<p dir="rtl">
* בַּצִּבּוּר מְקֻבָּל, שֶׁאֵין דִּין גְּנֵבָה וְהוֹנָאָה מִמּוֹסָד צִבּוּרִי וּמֵחֶבְרָה, וְלָכֵן, בְּמִקְרֶה שֶׁל תִּקּוּן מְכוֹנִית לְאַחַר תְּאוּנָה תּוּכַל לְקַבֵּל בְּמִקְרִים רַבִּים קַבָּלָה עַל סְכוּם גָּבֹהַּ יוֹתֵר מִסְּכוּם הַתִּקּוּן "כְּדֵי שֶׁלֹּא תַּפְסִיד" אֵצֶל חֶבְרַת הַבִּטּוּחַ, מֵאַחַר שֶׁהִיא מְשַׁלֶּמֶת - לְפִי תְּנָאֵי הַבִּטּוּחַ - אַךְ וְרַק מִסְּכוּם מְסֻיָּם וָמַעְלָה.<p dir="rtl">
* פְּלוֹנִי מְבַקֵּשׁ [וּמְקַבֵּל] מִמַּעֲבִידוֹ אִשּׁוּר עַל מַשְׂכֹּרֶת קְטַנָּה מֵהָאֲמִתִּית כְּדֵי שֶׁבְּעֶזְרָתָהּ יוּכַל לְקַבֵּל בָּעִירִיָּה הַנָּחָה אוֹ מִילְגָה עֲבוּר בְּנוֹ הַסְּטוּדֶנְט. אִישׁ מֵהָעוֹסְקִים הַנִּזְכַּר לְעֵיל אֵינוֹ מִתְבַּיֵּשׁ בְּמַעֲשֵׂהוּ וְאֵינוֹ מַסְתִּיר זֹאת. הָאָב מְסַפֵּר זֹאת בְּגָלוּי בַּבַּיִת - וְהַבָּנִים שׁוֹמְעִים וְלוֹמְדִים אֶת "תּוֹרַת הַחַיִּים" יָשָׁר מִן הַמָּקוֹר, עוֹסְקִים בָּזֶה כִּמְעַט הַכֹּל וּמְדַבְּרִים עַל כָּךְ בְּפוּמְבִּי, וּלְעִתִּים עוֹד מִתְפָּאֲרִים בָּזֶה. מַמָּשׁ חֶבֶר גַּנָּבִים.<p dir="rtl">
* מוֹרֶה נוֹטֵל לְאַחַר הַרְצָאָה בְּמָכוֹן צִבּוּרִי חֵלֶק מֵהַגִּיר הַצִּבְעוֹנִי הַנִּמְצָא לְיַד הַלּוּחַ. הוּא אֵינוֹ מַסְתִּיר זֹאת מֵאִישׁ, וְהוּא עוֹד מַסְבִּיר לָעוֹמְדִים סְבִיבוֹ: אֶצְלֵנוּ בְּבֵית הַסֵּפֶר אֵין גִּיר צִבְעוֹנִי, וַאֲנִי צָרִיךְ אֶת זֶה בִּשְׁבִיל הַשִּׁעוּר שֶׁלִּי. כְּלוֹמַר, לְפָנֶיךָ אָדָם שֶׁטּוֹבַת הַחִנּוּךְ לְנֶגֶד עֵינָיו, אָדָם "מָסוּר" לְתַפְקִידוֹ.<p dir="rtl">
* הַכּשֶׁר לְתָרֵץ כָּל גְּנֵבָה וְגָזֵל הוּא מַדְהִים, וְהַתֵּרוּץ נִשְׁמָע אֲפִלּוּ הֶגְיוֹנִי לְמִי שֶׁאֵין אַמַּת מִדָּה שֶׁל הַהֲלָכָה בְּיָדוֹ.<p dir="rtl">
בִּנְסִיעָה אַחַת עָצַר הָאוֹטוֹבּוּס בְּתַחֲנַת בֵּית לִיד. מוֹכְרֵי הַגַּרְעִינִים עָטוּ עַל הָאוֹטוֹבּוּס. אָדוֹן אֶחָד שָׁלַח יָדוֹ מֵהַחַלּוֹן, קִבֵּל שַׂקִּיק גַּרְעִינִים, וְנִפְנֵף בְּיָדוֹ הַשְּׁנִיָּה בִּשְׁטָר שֶׁל חָמֵשׁ לִירוֹת וּבִקֵּשׁ עֹדֶף. הַנַּעַר הַמּוֹכֵר הֵחֵל לְפַשְׁפֵּשׁ בְּכִיסָיו, וּבְעוֹד שֶׁהוּא עוֹנֶה שֶׁאֵין לוֹ עֹדֶף, הֵחֵל הָאוֹטוֹבּוּס לִנְסֹעַ. הַנַּעַר רָץ בְּצַד הָאוֹטוֹבּוּס וְצָעַק: זְרֹק לִי אֶת הַגַּרְעִינִים! וְהָאָדוֹן צוֹעֵק לְעֻמָּתוֹ: עֹדֶף! תּוֹךְ שֶׁהוּא מְנַעֲנֵעַ אֶת שְׁטַר הַכֶּסֶף בְּיָדוֹ הָאַחַת, וְאִלּוּ יָדוֹ הַשְּׁנִיָּה אֵינָהּ מַרְפָּה מִשַּׂקִּיק הַגַּרְעִינִים. הָאוֹטוֹבּוּס יָצָא לְדַרְכּוֹ, כְּשֶׁהַנַּעַר הַצּוֹעֵק מָרָה נִשְׁאַר מֵאֲחוֹרָיו. אִישׁ לֹא פָּצָה פֶּה מִלְּבַד הָאָדוֹן הַנִּזְכַּר לְעֵיל שֶׁפִּצַּח אֶת הַגַּרְעִינִים לַהֲנָאָתוֹ. לֹא הִתְאַפַּקְתִּי, נִגַּשְׁתִּי אֵלָיו וּשְׁאַלְתִּיו: אֵיךְ תְּשַׁלֵּם אֶת עֶשְׂרִים וְחָמֵשׁ הָאֲגוֹרוֹת לַנַּעַר? אֲנִי אֶתֵּן אוֹתָם לִצְדָקָה - הָיְתָה תְּשׁוּבָתוֹ..<p dir="rtl">
* הַכֹּל "יוֹדְעִים" שֶׁמִּמּוֹסָד צִבּוּרִי מֻתָּר לִגְנֹב, כְּלוֹמַר, זוֹ אֵינָהּ נִקְרֵאת גְּנֵבָה כְּלָל, וְהַכֹּל "יוֹדְעִים" שֶׁצְּדָקָה תַּצִּיל מִמָּוֶת וְעַל אַחַת כַּמָּה וְכַמָּה מִגְּנֵבָה, וְכֵן כְּלָל מְקֻבָּל הוּא - שֶׁגְּנֵבָה שֶׁל דָּבָר שֶׁכָּמוֹהוּ נִגְנָב מִמְּךָ, כַּמּוּבָן אֵינָהּ בִּכְלַל אִסּוּר גְּנֵבָה, וְלָכֵן בַּצָּבָא "מַשְׁלִימִים צִיּוּד", וְכָל נַעַר בְּבֵית הַסֵּפֶר יוֹדֵעַ, שֶׁאִם נִגְנְבוּ יָדִיּוֹת הַגֻּמִּי שֶׁל אוֹפַנָּיו, הוּא רַשַּׁאי לְהָסִיר יָדִיּוֹת כָּאֵלֶּה מִזּוּג הָאוֹפַנַּיִם הָרִאשׁוֹן הַמִּזְדַּמֵּן לְיָדוֹ בְּהֶעְדֵּר בְּעָלָיו. זֶהוּ הַ"שֻּׁלְחָן עָרוּךְ" לְפִיו נוֹהֲגִים בַּחַיִּים.<p dir="rtl">
<small>(<b>סְגֻלָּה לְלֵדַת בָּנִים</b><p dir="rtl">
סְגֻלָּה גְּדוֹלָה לְלֵדַת בָּנִים - כְּשֶׁהָאִישׁ וְהָאִשָּׁה שׁוֹמְרִים עַצְמָם בְּכָל כֹּחָם מִלִּפְגֹּעַ בְּמָמוֹן הַזּוּלַת, כְּדִכְתִיב <span class="booklinks" onclick="sendBookLink(this)" onmouseover="setBookLinkTitle(this)">(דברים ז)</span>: "וְהָיָה עֵקֶב תִּשְׁמְעוּן אֵת הַמִּשְׁפָּטִים הָאֵלֶּה.. לֹא יִהְיֶה בְךָ עָקָר וַעֲקָרָה וּבִבְהֶמְתְּךָ". <span class="booklinks" onclick="sendBookLink(this)" onmouseover="setBookLinkTitle(this)">(שם עולם, ח"א, ח)</span><p dir="rtl">
<b>מִפְּנֵי מָה בָּנִים נוֹטִים מִדֶּרֶךְ הַתּוֹרָה</b><p dir="rtl">
אָמַר רַבִּי מְנַחֵם מֶנְדְּל מֵרִימְנוֹב: מַה שֶּׁאֲנַחְנוּ רוֹאִים הַרְבֵּה פְּעָמִים שֶׁיְּלָדִים בְּקַטְנוּתָם שׁוֹקְדִים בְּלִמּוּד הַתּוֹרָה וּמִתְפַּלְלִים בְּכַוָּנָה, וְאַחַר כָּךְ כְּשֶׁגְּדֵלִים מִתְהַפְּכִים בְּמִדּוֹת גְּרוּעוֹת וּמְבַטְּלִים תּוֹרָה וּתְפִלָּה וּפוֹרְקִים עֹל מִצְוֹת, מֵאַיִן הִתְהַוָּה דָּבָר זֶה? הֲרֵי הַתּוֹרָה שֶׁלָּמְדוּ בְּקַטְנוּתָם, שֶׁהוּא הֶבֶל שֶׁאֵין בּוֹ חֵטְא, מֵהָרָאוּי הָיָה שֶׁתַּעֲמֹד לָהֶם לְמִשְׁעָן וְיוֹסִיפוּ אֹמֶץ, כִּי מִצְוָה גּוֹרֶרֶת מִצְוָה.<p dir="rtl">
סִבַּת הַדָּבָר נְעוּצָה בַּאֲבוֹתֵיהֶם שֶׁהֶאֱכִילוּ אֶת בְּנֵיהֶם בְּמָמוֹן גָּזֵל הַבָּא מִמַּשָּׂא וּמַתָּן שֶׁאֵינוֹ בֶּאֱמוּנָה, וְנִתְפַּטְּמוּ הַיְלָדִים בְּאִסּוּרִים, וְעַל יְדֵי זֶה נוֹצְרוּ לָהֶם תַּאֲווֹת רָעוֹת וּמִדּוֹת גְּרוּעוֹת, וּרְאָיָה לַדָּבָר מִזֶּפֶק הָעוֹף שֶׁלֹּא מַקְרִיבִים אוֹתוֹ עַל גַּבֵּי הַמִּזְבֵּחַ הֱיוֹת וְנֶהֱנָה מִן הַגָּזֵל וְלֹא לְרָצוֹן יִהְיֶה, הֲגַם שֶׁהָעוֹף לֹא נִצְטַוָּה, בְּרַם ה' שׂוֹנֵא גָּזֵל וְחָמָס. (אגרא דפרקא לרבי מנחם מנדל מרמינוב אות קכו)<p dir="rtl">
וְאָמַר רַבִּי אַהֲרֹן קוֹטְלֵר: יֵשׁ לִדְבָרִים אֵלּוּ מָקוֹר מֵהַיְרוּשַׁלְמִי וְהַזֹּהַר. <span class="booklinks" onclick="sendBookLink(this)" onmouseover="setBookLinkTitle(this)">(מתו"מ ג, רסד)</span>)</small><p dir="rtl">
הֲיָדַעְתָּ?!<p dir="rtl">
אָסוּר מֵהַתּוֹרָה לִגְזֹל מֵחֲבֵרוֹ אַף פָּחוֹת מִשְּׁוִי פְּרוּטָה <span class="booklinks" onclick="sendBookLink(this)" onmouseover="setBookLinkTitle(this)">(מגיד משנה, הלכות גזילה)</span>, וְרַק אִם הוּא דָּבָר מוּעָט שֶׁאֵין דֶּרֶךְ בְּנֵי אָדָם לְהַקְפִּיד עָלָיו - מֻתָּר מִן הַדִּין לִטְּלוֹ, אוּלָם מִדַּת חֲסִידוּת לֹא לִטֹּל לְלֹא רְשׁוּת אֲפִלּוּ גַּפְרוּר (בן איש חי, שנה ראשונה, פרשת כי תצא), וְלָכֵן צָרִיךְ לְהִזָּהֵר מִלְּטַלְפֵּן מִבֵּית חֲבֵרוֹ לְלֹא רְשׁוּתוֹ.<p dir="rtl">
הֲיָדַעְתָּ?!<p dir="rtl">
אִסּוּר גְּזֵלָה הוּא אֲפִלּוּ לְעָנִי מָרוּד הַגּוֹזֵל כַּמָּה פְּרוּטוֹת מֵעָשִׁיר גָּדוֹל שֶׁלֹּא נִכָּר אֶצְלוֹ חֶסְרוֹן הַפְּרוּטוֹת כְּלָל וּכְלָל. וּכְמוֹ כֵן הַגּוֹזֵל מֵהֶעָשִׁיר עַל מְנָת לִתְּנָם לִצְדָקָה לַעֲנִיִּים - גָּזֵל גָּמוּר הוּא.<p dir="rtl">
הֲיָדַעְתָּ?!<p dir="rtl">
אָסוּר לִטְעֹם וַאֲפִלּוּ דָּבָר מוּעָט מֵהַמֻּנָּח מִלִּפְנֵי הַחֲנוּת, אֶלָּא אִם כֵּן חָפֵץ הוּא לִקְנוֹת. <span class="booklinks" onclick="sendBookLink(this)" onmouseover="setBookLinkTitle(this)">(בן איש חי שם)</span><p dir="rtl">
בַּעֲלֵי אֱמוּנָה [תְּמִימֵי לֵב בֵּין אָדָם לַחֲבֵרוֹ], וּמְשִׁיבֵי פִּקָּדוֹן, וּמַחֲזִירֵי אֲבֵדוֹת, וּמְכַסִּין רָזִין, עֲלֵיהֶם הוּא אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(תהלים קא, ו)</span>: "עֵינַי בְּנֶאֶמְנֵי אֶרֶץ לָשֶׁבֶת עִמָּדִי". <span class="booklinks" onclick="sendBookLink(this)" onmouseover="setBookLinkTitle(this)">(תנא דבי אליהו רבה, פרק טו)</span><p dir="rtl">
הֲיָדַעְתָּ?!<p dir="rtl">
אָסוּר לְהִשְׁתַּמֵּשׁ בְּחֵפֶץ שֶׁל חֲבֵרְךָ מִבְּלִי יְדִיעָתוֹ, וְאַף שֶׁבָּרוּר לְךָ כִּי יִשְׂמַח מְאֹד כְּשֶׁיִּוָּדַע לוֹ שֶׁהִשְׁתַּמַּשְׁתָּ בַּחֲפָצָיו. לָכֵן אָסוּר לְהִכָּנֵס לְבֵית חֲבֵרוֹ לִטֹּל כְּלִי מְלָאכָה אוֹ לִקְטֹף פֵּרוֹת מִגִּנָּתוֹ לְלֹא נְטִילַת רְשׁוּת, אֶלָּא אִם כֵּן רָגִיל הוּא מִכְּבָר בְּכָךְ לְהִכָּנֵס וְלִטֹּל מִבֵּית חֲבֵרוֹ וְאֵין מַקְפִּידִין עִמּוֹ. <span class="booklinks" onclick="sendBookLink(this)" onmouseover="setBookLinkTitle(this)">(שו"ע יו"ד סימן רמח)</span><p dir="rtl">
הֲיָדַעְתָּ?!<p dir="rtl">
אִסּוּר הִשְׁתַּמְּשׁוּת לְלֹא רְשׁוּת הִנּוֹ גַּם לְגַבֵּי בֵּן בְּבֵית הוֹרָיו. וְכָל הַמֻּתָּר לְבֵן לְהִשְׁתַּמֵּשׁ בְּבֵית הוֹרָיו לְלֹא רְשׁוּת הוּא רַק בַּדְּבָרִים הָרְגִילִים לִקְנוֹתָם עֲבוּר בְּנֵי הַבַּיִת, אוּלָם דְּבָרִים הַמְיֻחָדִים לְאַב הַבַּיִת - צָרִיךְ רְשׁוּת. [וּבִפְרָט בְּבָנִים נְשׂוּאִים שֶׁכְּבָר אֵינָם גָּרִים בַּבַּיִת וְהַדְּבָרִים הַנִּקְנִים לַבַּיִת אֵינָם עֲבוּרָם, יֵשׁ לְעַיֵּן עַד כַּמָּה וּמָתַי מֻתָּר גַּם לָהֶם לֵהָנוֹת לְלֹא רְשׁוּת הוֹרֵיהֶם.]<p dir="rtl">
<small>(<b>זוֹכֶה וְיוֹשֵׁב בִּמְחִצָּתוֹ שֶׁל הַקָּדוֹשׁ-בָּרוּךְ-הוּא</b><p dir="rtl">
כָּל הַנּוֹשֵׂא וְנוֹתֵן עִם הַבְּרִיּוֹת בֶּאֱמוּנָה, זוֹכֶה וְיוֹשֵׁב בִּמְחִצָּתוֹ שֶׁל הַקָּדוֹשׁ-בָּרוּךְ-הוּא, כְּעִנְיָן שֶׁנֶּאֱמַר: "עֵינַי בְּנֶאֶמְנֵי אֶרֶץ לָשֶׁבֶת עִמָּדִי, הֹלֵךְ בְּדֶרֶךְ תָּמִים הוּא יְשָׁרְתֵנִי". וְלֹא עוֹד, אֶלָּא שֶׁהַקָּדוֹשׁ- בָּרוּךְ-הוּא נוֹתֵן עֵינָיו תָּמִיד בְּבַעֲלֵי אֱמוּנָה, כְּעִנְיָן שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(ירמיה ה, ג)</span>: "ה' עֵינֶיךָ הֲלוֹא לֶאֱמוּנָה". <span class="booklinks" onclick="sendBookLink(this)" onmouseover="setBookLinkTitle(this)">(מעלות המדות, אמונה)</span>)</small><p dir="rtl">
הֲיָדַעְתָּ?!<p dir="rtl">
אָסוּר לְבָנִים לְהִשְׁתַּמֵּשׁ בְּחֶפְצֵי הוֹרֵיהֶם לְלֹא צֹרֶךְ, כְּגוֹן לְהִתְקַשֵּׁר מֵהַטֶּלֶפוֹן זְמַן רַב לַחֲבֵרִים וְרֵעִים בְּפִטְפּוּטֵי מִלִּים וְכַדּוֹמֶה לְלֹא רְשׁוּתָם, אוֹ לְהַפְצִיר וְלִלְחֹץ בְּהוֹרֵיהֶם לִקְנוֹת עֲבוּרָם חֲפָצִים שׁוֹנִים שֶׁהִנָּם בְּגֶדֶר "מוֹתָרוֹת".<p dir="rtl">
הֲיָדַעְתָּ?!<p dir="rtl">
אָסוּר לָאִשָּׁה אוֹ לְאֶחָד מִבְּנֵי הַבַּיִת לִתֵּן צְדָקָה אוֹ מָזוֹן לְעָנִי מִבְּלִי רְשׁוּת בַּעַל הַבַּיִת, אֶלָּא אִם כֵּן הוּא דָּבָר מוּעָט שֶׁדֶּרֶךְ בַּעַל הַבַּיִת לְהַסְכִּים שֶׁיִּתְּנוּהוּ, וּכְמוֹ כֵן אָסוּר לָהֶם לְהַשְׁאִיל מֵחֶפְצֵי בַּעַל הַבַּיִת לַאֲחֵרִים, אֶלָּא אִם כֵּן הִתְרַגְּלוּ בְּכָךְ עַל דַּעְתּוֹ וְהַסְכָּמָתוֹ שֶׁל בַּעַל הַבַּיִת. <span class="booklinks" onclick="sendBookLink(this)" onmouseover="setBookLinkTitle(this)">(שו"ע יו"ד סימן רמח)</span><p dir="rtl">
הֲיָדַעְתָּ?!<p dir="rtl">
אָסוּר לְהִשְׁתַּמֵּשׁ בְּחֵפֶץ חֲבֵרְךָ גַּם כְּשֶׁהֻחְלַף שֶׁלְּךָ בְּשֶׁלּוֹ בְּטָעוּת, כְּגוֹן שֶׁנָּטַל חֲבֵרְךָ בְּטָעוּת חֵפֶץ שֶׁלְּךָ וְהִשְׁאִיר אֶת שֶׁלּוֹ, וּכְגוֹן שֶׁחֶפְצוֹ שָׁוֶה יוֹתֵר מִשֶּׁלְּךָ אוֹ בְּאוֹתוֹ שֹׁוִי, שֶׁבְּכָךְ מוּכָח שֶׁהָיָה זֶה בְּטָעוּת, אֶלָּא יְהֵא חֶפְצוֹ מֻנָּח בְּיָדְךָ עַד שֶׁיָּבֹא וִיבַקְּשֵׁהוּ, אֶלָּא אִם כֵּן עָשָׂה זֹאת בְּמֵזִיד (בן איש חי, שנה ראשונה, כי תצא). וּכְגוֹן שֶׁלָּקַח אֶת שֶׁלְּךָ הֶחָדָשׁ וְהִנִּיחַ בִּמְקוֹמוֹ יָשָׁן - מֻתָּר לְהִשְׁתַּמֵּשׁ.<p dir="rtl">
<small>(רַבִּי אוֹמֵר: אֵיזוֹהִי דֶּרֶךְ יְשָׁרָה שֶׁיָּבוֹר לוֹ הָאָדָם? וְכוּ', וְיֵשׁ אוֹמְרִים: יַחֲזִיק בֶּאֱמוּנָה יְתֵרָה [רַשִׁ"י: יִשָּׂא וְיִתֵּן עִם בְּנֵי אָדָם בֶּאֱמוּנָה וְלֹא יֹאנֶה אֶת הַבְּרִיּוֹת], שֶׁנֶּאֱמַר: "עֵינַי בְּנֶאֶמְנֵי אֶרֶץ לָשֶׁבֶת עִמָּדִי" [יִזְכֶּה לָשֶׁבֶת בִּמְחִצָּתוֹ שֶׁל הַקָּדוֹשׁ-בָּרוּךְ-הוּא]. <span class="booklinks" onclick="sendBookLink(this)" onmouseover="setBookLinkTitle(this)">(תמיד כח, א)</span>)</small><p dir="rtl">
הֲיָדַעְתָּ?!<p dir="rtl">
בְּחֶפְצֵי מִצְוָה שֶׁל חֲבֵרְךָ, כְּגוֹן טַלִּית וּתְפִלִּין, מֻתָּר אָמְנָם לְהִשְׁתַּמֵּשׁ לְלֹא רְשׁוּת, אוּלָם בִּתְנַאי: א. כְּשֶׁזֶּה בְּאַקְרַאי וְלֹא בִּקְבִיעוּת. ב. שֶׁלֹּא יוֹצִיאֵם הַחוּצָה לְמָקוֹם אַחֵר. ג. יְקַפְּלֵם בַּחֲזָרָה כְּפִי שֶׁהָיוּ כְּשֶׁלְּקָחָם. ד. אִם יוֹדֵעַ שֶׁבַּעַל הַתְּפִלִּין מַקְפִּיד - אָסוּר לִטְּלָם. ה. דַּוְקָא כְּשֶׁלֹּא נִמְצָא שָׁם בַּעַל הַחֵפֶץ. אוּלָם אִם הוּא נִמְצָא שָׁם, עָלֶיךָ לְשׁוֹאֲלוֹ קֹדֶם שֶׁתִּשְׁתַּמֵּשׁ. (שו"ע או"ח סימן יד ד', ובמ"ב שם)<p dir="rtl">
הֲיָדַעְתָּ?!<p dir="rtl">
לְהִשְׁתַּמֵּשׁ בִּסְפָרִים שֶׁל אֲחֵרִים הַמֻּנָּחִים בְּבֵית הַמִּדְרָשׁ, מֻתָּר רַק אִם מִשְׁתַּמֵּשׁ בָּהֶם בְּדֶרֶךְ עֲרַאי, אוּלָם לִלְמֹד בָּהֶם בִּקְבִיעוּת אָסוּר לְלֹא נְטִילַת רְשׁוּת, וְגַם זֶה בִּתְנַאי שֶׁלֹּא יְזִיזֶנּוּ מִמְּקוֹמוֹ, כְּדֵי שֶׁיִּמְצְאֵהוּ בְּעָלָיו תֵּכֶף. <span class="booklinks" onclick="sendBookLink(this)" onmouseover="setBookLinkTitle(this)">(ממון כשר)</span><p dir="rtl">
לִטֹּל עִתּוֹן מִתָּא הַדֹּאַר מֻתָּר גַּם לְלֹא נְטִילַת רְשׁוּת, וּבִלְבַד שֶׁיַּחֲזִירֶנּוּ לִמְקוֹמוֹ, מִשּׁוּם שֶׁאֵין דֶּרֶךְ בְּנֵי אָדָם לְהַקְפִּיד עַל דָּבָר שֶׁאַחַר הַקְּרִיאָה בּוֹ מִמֵּילָא מַשְׁלִיכִים אוֹתוֹ. <span class="booklinks" onclick="sendBookLink(this)" onmouseover="setBookLinkTitle(this)">(מספר "הזהרו בממון חבריכם")</span><p dir="rtl">
<small>("מִזְמוֹר לְדָוִד ה' מִי יָגוּר בְּאָהֳלֶךָ, מִי יִשְׁכֹּן בְּהַר קָדְשֶׁךָ.. לֹא עָשָׂה לְרֵעֵהוּ רָעָה" <span class="booklinks" onclick="sendBookLink(this)" onmouseover="setBookLinkTitle(this)">(תהלים טו)</span> - שֶׁלֹּא יָרַד [לְהִתְחָרוֹת] לְאֻמָּנוּת חֲבֵרוֹ. <span class="booklinks" onclick="sendBookLink(this)" onmouseover="setBookLinkTitle(this)">(מכות כד, א)</span>)</small><p dir="rtl">
הֲיָדַעְתָּ?!<p dir="rtl">
אֵין לְהִשְׁתַּמֵּשׁ בִּרְכוּשׁ צִבּוּרִי לְלֹא נְטִילַת רְשׁוּת מִמְמֻנֵּי הַמּוֹסָדוֹת, כְּגוֹן אֲכִילָה אוֹ לִינָה בִּישִׁיבָה וְכַדּוֹמֶה. וּכְמוֹ כֵן נוּרָה הַמְשָׁרֶתֶת לָרַבִּים בַּפְּרוֹזְדוֹר שֶׁל הַמּוֹסָד אוֹ הַמָּלוֹן אָסוּר לִטְּלָהּ לְחַדְרְךָ הַפְּרָטִי, אַף שֶׁהַכֹּל שַׁיָּךְ לְאוֹתוֹ מוֹסָד. <span class="booklinks" onclick="sendBookLink(this)" onmouseover="setBookLinkTitle(this)">(ממון כשר)</span><p dir="rtl">
הֲיָדַעְתָּ?!<p dir="rtl">
אָסוּר לִגְנֹב אַף שֶׁבְּדַעְתּוֹ לְהַחֲזִיר. וְאַף שֶׁגּוֹנֵב עַל מְנָת לְהַחֲזִיר מַשֶּׁהוּ הַשָּׁוֶה יוֹתֵר מִמַּה שֶּׁגָּנַב - אָסוּר. וַאֲפִלּוּ כְּשֶׁמַּצָּבוֹ דָּחוּק בְּיוֹתֵר, אֵין בְּכָךְ שׁוּם הֶתֵּר לִטֹּל מָמוֹן חֲבֵרוֹ לְלֹא רְשׁוּת, וְאַף כְּשֶׁבְּדַעְתּוֹ לְהַחֲזִיר אַחַר כָּךְ.<p dir="rtl">
וַאֲפִלּוּ כְּשֶׁגּוֹנֵב מֵאָדָם רַק עַל מְנָת לְחַנְּכוֹ שֶׁיִּשְׁמֹר עַל חֲפָצָיו וּבְדַעְתּוֹ לְהַחֲזִירוֹ לוֹ אַחַר כָּךְ - אָסוּר.<p dir="rtl">
אוּלָם לִטֹּל מִפֶּתַח חֲנוּת הַמַּכֹּלֶת לֶחֶם וְחָלָב עַל מְנָת לְשַׁלֵּם אַחַר כָּךְ - מֻתָּר, מֵאַחַר שֶׁאֵין דֶּרֶךְ הַמּוֹכֵר לְהַקְפִּיד עַל כָּךְ.<p dir="rtl">
הֲיָדַעְתָּ?!<p dir="rtl">
אָסוּר לְךָ לִסֹּעַ בְּכַרְטִיס זוֹל הַמְיֹעָד לְבֶן גִּיל אַחֵר. וְאִם נָסַעְתָּ בְּכַרְטִיס שֶׁאֵינוֹ מְיֹעָד לְגִילְךָ - חַיָּב אַתָּה לְהָשִׁיב אֶת הַהֶפְרֵשׁ.<p dir="rtl">
<small>(<b>כַּת יְשָׁרִים</b><p dir="rtl">
כָּל מִי שֶׁיַּחְפֹּץ קִרְבַת אֱלֹקִים, צָרִיךְ שֶׁיִּתְנַהֵג בְּישֶׁר וְנֶאֱמָנוּת, כְּדִכְתִיב: "שְׁכֹן אֶרֶץ וּרְעֵה אֱמוּנָה". <span class="booklinks" onclick="sendBookLink(this)" onmouseover="setBookLinkTitle(this)">(סאה סלת)</span><p dir="rtl">
מַהוּ "יָשָׁר יֶחֱזוּ פָנֵימוֹ"? שֶׁבַע כִּתּוֹת הֵן שֶׁהֵן עֲתִידִין לַעֲמֹד לֶעָתִיד לָבֹא לִפְנֵי חַי וְקַיָּם קֻדְשָׁא בְּרִיךְ הוּא. וְאֵיזוֹ הַכַּת הַמְעֻלָּה שֶׁבָּהֶן שֶׁמְּקַבְּלִין פְּנֵי שְׁכִינָה? - זוֹ כַּת יְשָׁרִים! שֶׁנֶּאֱמַר: "יֶחֱזוּ פָנֵימוֹ". <span class="booklinks" onclick="sendBookLink(this)" onmouseover="setBookLinkTitle(this)">(מדרש תהלים יא)</span>)</small><p dir="rtl">
הֲיָדַעְתָּ?!<p dir="rtl">
אִם "הִצְלַחְתָּ" לְהִתְחַמֵּק לְתוֹךְ תַּעֲרוּכָה אוֹ אוֹטוֹבּוּס וְכַדּוֹמֶה מִבְּלִי שֶׁיַּבְחִינוּ בְּכָךְ הַשּׁוֹמְרִים - חַיָּב הִנְּךָ לְשַׁלֵּם אַחַר כָּךְ. וּכְמוֹ כֵן אִם הִתְקַשַּׁרְתָּ מִטֶּלֶפוֹן עַל חֶשְׁבּוֹן זוּלָתְךָ מִבְּלִי שֶׁיַּבְחִין בְּכָךְ - חַיָּב הִנְּךָ לְשַׁלֵּם אֶת גְּזֵלָתְךָ.<p dir="rtl">
הֲיָדַעְתָּ?!<p dir="rtl">
<b>יֵשׁ גֶּזֶל חֹם בַּחֹרֶף וְגֶזֶל אֲוִיר בַּקַּיִץ!</b><p dir="rtl">
רַבִּי יִשְׂרָאֵל מִסַּלַּנְט נָזַף פַּעַם בְּתַלְמִידוֹ אֲשֶׁר עָמַד לְהִתְפַּלֵּל מוּסָף בְּרֹאשׁ הַשָּׁנָה בְּפֶתַח בֵּית הַכְּנֶסֶת וְכִנָּה אוֹתוֹ "מַזִּיק", מִפְּנֵי שֶׁמּוֹנֵעַ אֶת הָאֲוִיר הַנָּחוּץ לַמִּתְפַּלְלִים, וּכְמוֹ כֵן בְּמִי שֶׁגּוֹרֵם בַּחֹרֶף לְאָבְדַן הַחֹם בְּבַיִת הַמֻּסָּק.<p dir="rtl">
הֲיָדַעְתָּ?!<p dir="rtl">
גֶּזֶל שֵׁנָה גַּם נֶחְשָׁב לְגָזֵל, וּלְצַעֲרֵנוּ יֶשְׁנָם הַרְבֵּה הַנִּכְשָׁלִים בָּזֶה מִבְּלִי שִׂימַת לֵב, כְּגוֹן שֶׁמְּטַלְפְּנִים לְחַבְרֵיהֶם בִּשְׁעוֹת לַיְלָה הַמְאֻחָרוֹת וּמַפְרִיעִים אֶת שְׁנָתָם אוֹ שֶׁל שְׁאָר בְּנֵי הַבַּיִת וְגוֹרְמִים לָהֶם בְּכָךְ צַעַר גָּדוֹל, כִּי יֶשְׁנָם אֲנָשִׁים, שֶׁלְּאַחַר שֶׁמִּתְעוֹרְרִים מִשְּׁנָתָם, קָשֶׁה לָהֶם מְאֹד לְהֵרָדֵם חֲזָרָה, וּכְמוֹ כֵן פְּעָמִים שֶׁמַּחֲנִים רֶכֶב עִם רַדְיוֹ פָּתוּחַ עַל חַלּוֹנוֹת דַּיָּרִים וְגוֹזְלִים אֶת שְׁנָתָם.<p dir="rtl">
<small>(<b>חָשְׁשׁוּ מִגֶּזֶל שֵׁנָה / סִפּוּרִים</b><p dir="rtl">
בְּאַחַד מִלֵּילוֹת הַחֹרֶף הָלַךְ אַחַד הַשַּׁקְדָנִים שֶׁבְּהוֹרַדְנָא לְבֵית הַמִּדְרָשׁ לִלְמֹד, וְהִנֵּה בְּלֶכְתּוֹ בַּפְּרוֹזְדוֹר הֶחָשׁוּךְ שֶׁל בֵּית הַמִּדְרָשׁ הִרְגִּישׁ שֶׁדָּרַךְ עַל בְּגָדִים. הוּא הִתְכּוֹפֵף, מִשֵּׁשׁ הַבְּגָדִים, וּמַה נִּדְהַם לִרְאוֹת אֶת רַבִּי מְנַחֵם נַחוּם קַפְּלָן, הֶחָסִיד הַיָּדוּעַ, יָשֵׁן לוֹ עַל הָרִצְפָּה. וַיִּשְׁאֲלֵהוּ לְפֵשֶׁר הַדָּבָר. סָח לוֹ רַבִּי נַחוּם, כִּי בְּבוֹאוֹ לְבֵית הַמִּדְרָשׁ בְּשָׁעָה שְׁתַּיִם אַחַר חֲצוֹת לַיְלָה, נוֹכַח, כִּי כַּמָּה שַׁקְדָנִים, שֶׁאֵחֲרוּ שֶׁבֶת עַל הַגְּמָרָא, נִרְדְּמוּ וַחֲטַפְתָּם שֵׁנָה, עַל כֵּן נֶאֱלַץ הוּא הַפַּעַם לְוַתֵּר עַל לִמּוּדוֹ לְבַל יִגְזֹל אֶת שְׁנָתָם הַמְּתוּקָה, וְאִלּוּ לַחֲזֹר לְבֵיתוֹ גַּם כֵּן אֵינוֹ יָכוֹל, פֶּן יְעִירֵם מֵהַשֵּׁנָה, לָכֵן הֶעְדִּיף אֵפוֹא גַּם הוּא לִישׁוֹן בִּפְרוֹזְדוֹר בֵּית הַמִּדְרָשׁ.. <span class="booklinks" onclick="sendBookLink(this)" onmouseover="setBookLinkTitle(this)">(רבי נחום הצדיק, עמ' כו)</span><p dir="rtl">
XXX<p dir="rtl">
מַעֲשֶׂה בְּרַבִּי יַעֲקֹב שֶׁהִתְאַכְסֵן פַּעַם בְּבֵית יְדִידוֹ בָּעִיר קוּבְנָא וּלְרֶגֶל סִבָּה מְסֻיֶּמֶת הִתְעַכֵּב בַּחוּץ עַד שָׁעָה מְאֻחֶרֶת. הוּא נִמְנַע מִלִּדְפֹּק בְּבֵית מְאָרְחוֹ כְּדֵי לֹא לְעוֹרֵר אֶת בְּנֵי הַבַּיִת. בְּאֵין אֶפְשָׁרוּת לְהַשִּׂיג מְקוֹם לִינָה אַחֵר בְּשָׁעָה זוֹ, הָלַךְ וְיָשַׁב עַל אֶדֶן חַלּוֹן בֵּית הַכְּנֶסֶת וְלָמַד לְאוֹר הַיָּרֵחַ בְּמֶשֶׁךְ כָּל הַלַּיְלָה. <span class="booklinks" onclick="sendBookLink(this)" onmouseover="setBookLinkTitle(this)">(תה"מ ח"ה, טו)</span><p dir="rtl">
XXX<p dir="rtl">
אֶחָד מִתַּלְמִידֵי רַבִּי נָתָן צְבִי פִינְקֶל, שֶׁטִּפֵּל בּוֹ בִּשְׁנוֹתָיו הָאַחֲרוֹנוֹת בָּעִיר חֶבְרוֹן, סִפֵּר: בְּאַחַד הָעֲרָבִים שָׁלַח אוֹתוֹ רַבִּי נָתָן צְבִי לְהִשְׁתַּתֵּף בַּאֲסֵפָה בְּתֵל אָבִיב בְּקֶשֶׁר לְיִסּוּד כּוֹלֵל אַבְרֵכִים "הֵיכַל הַתַּלְמוּד" בָּעִיר. הַתַּלְמִיד, שֶׁהָיָה יָשֵׁן בְּבֵית רַבִּי נָתָן צְבִי כְּדֵי לִשְׁמֹר עָלָיו וּלְשַׁמֵּשׁ אוֹתוֹ, לֹא רָצָה לְהַשְׁאִירוֹ לְבַד, אֲבָל רַבִּי נָתָן צְבִי הִבְטִיחַ לוֹ שֶׁהַכֹּל יִתְנַהֵל בְּסֵדֶר וּפָקַד עָלָיו לִנְסֹעַ.<p dir="rtl">
הָאֲסֵפָה נִסְתַּיְּמָה בְּשָׁעָה מְאֻחֶרֶת. כְּשֶׁשָּׁב הַתַּלְמִיד מִיָּד לְחֶבְרוֹן, חָשַׁשׁ לְהִכָּנֵס לְבֵיתוֹ שֶׁל רַבִּי נָתָן צְבִי שֶׁמָּא יְעִירֶנּוּ מִשְּׁנָתוֹ, לָכֵן נִגַּשׁ לְהִסְתַּכֵּל אִם בְּבֵיתוֹ שֶׁל רַבִּי נָתָן צְבִי, שֶׁהָיָה סָמוּךְ לַיְשִׁיבָה, הַכֹּל בְּסֵדֶר. מַה הִשְׁתּוֹמֵם לִרְאוֹת שֶׁרַבִּי נָתָן צְבִי הַיָּשִׁישׁ עוֹמֵד עַל הַמַּדְרֵגוֹת וּמְחַכֶּה לוֹ. הוּא שִׁעֵר שֶׁהַבָּחוּר לֹא יִרְצֶה לָבֹא לִישֹׁן מֵחֲשַׁשׁ שֶׁמָּא יְעִירֶנּוּ מִשְּׁנָתוֹ, לָכֵן הִקְדִּים לְחַכּוֹת לוֹ בַּחוּץ בְּקֹר הַלַּיְלָה עַד שָׁעָה כָּל כָּךְ מְאֻחֶרֶת כְּדֵי לְקַדֵּם אֶת פָּנָיו. <span class="booklinks" onclick="sendBookLink(this)" onmouseover="setBookLinkTitle(this)">(שם ח"ג, יט)</span><p dir="rtl">
XXX<p dir="rtl">
הֶ"חָפֵץ חַיִּים" הָיָה אוֹמֵר: הַמֵּעִיר אֶת חֲבֵרוֹ מִשְּׁנָתוֹ, הִנּוֹ גַּזְלָן, שֶׁגָּזַל מִמֶּנּוּ אֶת מְנוּחָתוֹ, וְזוֹהִי גְּזֵלָה שֶׁאֵין לָהּ הֲשָׁבָה!!! <span class="booklinks" onclick="sendBookLink(this)" onmouseover="setBookLinkTitle(this)">(חפץ חיים ופעליו ח"ג, קה)</span>)</small><p dir="rtl">
הֲיָדַעְתָּ?!<p dir="rtl">
הַמַּסִּיג גְּבוּל רֵעֵהוּ וּמַכְנִיס מִתְּחוּם חֲבֵרוֹ בְּתוֹךְ תְּחוּמוֹ אֲפִלּוּ מְלֹא אֶצְבַּע - אִם עָשָׂה כֵּן בְּחָזְקָה הֲרֵי הוּא גַּזְלָן, וְאִם עָשָׂה כֵּן בַּסֵּתֶר הֲרֵי זֶה גַּנָּב, וְהָעוֹשֶׂה כֵן בְּאֶרֶץ יִשְׂרָאֵל עוֹבֵר גַּם כֵּן עַל אִסּוּר "לֹא תַסִּיג גְּבוּל רֵעֲךָ". <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שעו סעי' א)</span><p dir="rtl">
<small>(פַּעַם אַחַת בְּשׁוּב הֶ"חָפֵץ חַיִּים" לְבֵיתוֹ מִמַּסְּעוֹתָיו, מָצָא שֶׁאִשְׁתּוֹ תִּקְּנָה אֶת הַמַּדְרֵגוֹת הַמּוֹבִילוֹת מֵרְשׁוּת הָרַבִּים לְבֵיתוֹ וּקְצָתָן נוֹגְעוֹת בְּאַדְמַת רְשׁוּת הָרַבִּים. רַבִּי יִשְׂרָאֵל מֵאִיר סֵרַב לְהִכָּנֵס לְבֵיתוֹ בְּטָעֲנוֹ שֶׁיֵּשׁ בָּזֶה מִשּׁוּם גָּזֵל, וְצִוָּה מִיָּד לְשַׁנּוֹתָן. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"ד עמ' 124)</span><p dir="rtl">
וּמִכָּאן יֵשׁ לִלְמֹד עַד כַּמָּה יֵשׁ לְהִזָּהֵר שֶׁלֹּא לְהַכְנִיס מִבְנֶה שֶׁלּוֹ לְרָשׁוּת שֶׁאֵינָהּ שֶׁלּוֹ, וּבְיוֹתֵר מָצוּי הַמִּכְשׁוֹל בְּחַלּוֹנוֹת רַאֲוָה הַמֻּבְלָטִים כְּלַפֵּי חוּץ הַבִּנְיָן [כְּשֶׁנַּעֲשִׂים לְאַחַר זְמַן, כְּשֶׁכְּבָר הָפַךְ הָרְחוֹב לְשֶׁטַח שֶׁבּוֹ הוֹלְכִים רַבִּים, וַאֲפִלּוּ שֶׁהָיְתָה בֶּעָבָר הַקַּרְקַע שֶׁל בַּעַל הַחֲנוּת] מִשּׁוּם שֶׁאָסוּר לְהוֹצִיא בְּלִיטָה לִרְשׁוּת הָרַבִּים.)</small><p dir="rtl">
הֲיָדַעְתָּ?!<p dir="rtl">
יֶשְׁנוֹ גֶּזֶל "שָׁלוֹם", וְהוּא - מִי שֶׁהִקְדִּים לְךָ שָׁלוֹם וְאַתָּה לֹא הֵשַׁבְתָּ לוֹ. <span class="booklinks" onclick="sendBookLink(this)" onmouseover="setBookLinkTitle(this)">(גמ' ברכות ח ע"ב)</span><p dir="rtl">
הֲיָדַעְתָּ?!<p dir="rtl">
הַנֶּהֱנֶה מִסְּעוּדַת חָתָן וְכַלָּה וְאֵינוֹ מְשַׂמְּחָם עוֹבֵר בְּגָזֵל, שֶׁהֲרֵי הַמְחֻתָּנִים הֵכִינוּ סְעוּדָה וּמִשְׁתֶּה עַל מְנָת לְהַרְבּוֹת הַשִּׂמְחָה. (חפץ חיים, תנועת המוסר ח"ד עמ' 121)<p dir="rtl">
<small>("וּבְצָעַם בְּרֹאשׁ כֻּלָּם" <span class="booklinks" onclick="sendBookLink(this)" onmouseover="setBookLinkTitle(this)">(עמוס ט)</span> - רַבִּי שִׁמְעוֹן בַּר אַבָּא בְּשֵׁם רַבִּי יוֹחָנָן: מָשָׁל לִסְאָה שֶׁהִיא מְלֵאָה עֲוֹנוֹת, מִי מְקַטְרֵג בָּהּ? - גָּזֵל! <span class="booklinks" onclick="sendBookLink(this)" onmouseover="setBookLinkTitle(this)">(ויקרא רבה לג, ג)</span><p dir="rtl">
XXX<p dir="rtl">
רַבִּי יוּדָן בְּשֵׁם רַבִּי יוֹחָנָן: מָשָׁל לִבְנֵי אָדָם שֶׁהָיוּ בָּהֶן עוֹבְדֵי עֲבוֹדָה זָרָה וּמְגַלֵּי עֲרָיוֹת וְשׁוֹפְכֵי דָּמִים - וְגָזֵל שָׁקוּל כְּנֶגֶד הַכֹּל! <span class="booklinks" onclick="sendBookLink(this)" onmouseover="setBookLinkTitle(this)">(ויקרא רבה שם)</span>)</small><p dir="rtl">
הֲיָדַעְתָּ?!<p dir="rtl">
אָסוּר לִקְנוֹת מֵהַגַּנָּב אֶת הַחֵפֶץ שֶׁגָּנַב. וְהַקּוֹנֶה מִמֶּנּוּ, מַחֲזִיק בִּידֵי עוֹבְרֵי עֲבֵרָה וְגוֹרֵם לַגַּנָּב לִגְנֹב עוֹד, אַחַר שֶׁמּוֹצֵא הַגַּנָּב מִי שֶׁיִּקְנֶה אֶת גְּנֵבוֹתָיו. וַאֲפִלּוּ דָּבָר שֶׁהוּא סָפֵק גָּנוּב אָסוּר לִקְנוֹתוֹ, וְכָל שֶׁכֵּן שֶׁאָסוּר לְסַיֵּעַ לַגַּנָּב בְּשׁוּם דֶּרֶךְ שֶׁהִיא לְבַצֵּעַ גְּנֵבָתוֹ. (שו"ע סי' שנו סעי' א, ושם בט"ז וברמ"א)<p dir="rtl">
וְרַק אִם מִתְכַּוֵּן בִּקְנִיָּתוֹ מֵהַגַּנָּב לְהַחֲזִיר אֶת הַחֵפֶץ הַגָּנוּב לִבְעָלָיו - מֻתָּר. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי בשם הפוסקים)</span><p dir="rtl">
וְלָכֵן יִזָּהֵר מִלִּקְנוֹת מִפּוֹעֲלִים הָעוֹבְדִים בְּמִפְעָל חֵפֶץ הַמְיֻצָּר בְּאוֹתוֹ מִפְעָל כְּשֶׁאֵינוֹ מַכִּירָם, וְכַמּוּבָן כְּשֶׁמּוֹכְרִים חֲפָצִים כָּאֵלּוּ בַּסֵּתֶר וּבַמַּחְתֶּרֶת שֶׁיֵּשׁ לְחָשְׁדָם שֶׁנְּטָלוּם שֶׁלֹּא בִּרְשׁוּת. וּכְמוֹ כֵן יֵשׁ לְהִזָּהֵר מִלִּקְנוֹת מִנָּשִׁים וּמֵעוֹזְרוֹת בַּיִת חֲפָצִים כְּשֶׁחָשְׁדָן שֶׁנְּטָלוּם לְלֹא רְשׁוּת בַּעְלֵיהֶם.<p dir="rtl">
הֲיָדַעְתָּ?!<p dir="rtl">
מֵעִנְיְנֵי גְּזֵלָה הַמְּצוּיִים הוּא שֶׁאֵין מְשַׁלְּמִים לַשַּׁדְּכָן, כִּי הַשַּׁדְּכָן יֵשׁ לוֹ דִּין פּוֹעֵל, שֶׁעָמֵל בִּשְׁבִיל שְׁנֵי הַצְּדָדִים וְעוֹשֶׂה אֶת שְׁלִיחוּתָם שֶׁל הֶחָתָן וְהַכַּלָּה וְשֶׁל בַּעֲלֵי מִשְׁפְּחוֹתֵיהֶם, וּכְשֶׁנִּגְמַר הַשִּׁדּוּךְ, לְפֶתַע נִשְׁכַּח אֵצֶל הַצְּדָדִים כָּל הַצַּעַר וְעָגְמַת הַנֶּפֶשׁ שֶׁהָיָה לָהֶם עַד שֶׁזָּכוּ לַשִּׁדּוּךְ, וְשׁוֹכְחִים אוֹ מִתְעַלְּמִים מִלָּתֵת לַשַּׁדְּכָן אֶת הַמַּגִּיעַ לוֹ.<p dir="rtl">
<small>(<b>דְּמֵי שַׁדְּכָנוּת מְעַכְּבִים פְּרִי בָטֶן</b><p dir="rtl">
כָּתַב הָרַב משֶׁה שׁוּלְזִינְגֵר שְׁלִיטָ"א בְּשֵׁם הַגָּאוֹן רַבִּי חַיִּים קַנְיֵיבְסְקִי שְׁלִיטָ"א שֶׁשָּׁמַע מֵהַ"חֲזוֹן אִישׁ", שֶׁאֶחָד בָּא אֵלָיו וְאָמַר שֶׁכַּמָּה שָׁנִים הוּא לְאַחַר חֲתֻנָּתוֹ וַעֲדַיִן לֹא זָכָה לְבָנִים, וְשָׁאַל לוֹ הַ"חֲזוֹן אִישׁ" אִם שִׁלֵּם לַשַּׁדְּכָן, וְהֵשִׁיב שֶׁמֵּאֵיזוֹ סִבָּה לֹא שִׁלֵּם, וְגַם נִרְאֶה לוֹ שֶׁלֹּא מַגִּיעַ לַשַּׁדְּכָן כְּלוּם, וְאָמַר לוֹ הָרַב: אַף עַל פִּי כֵן לֵךְ וְשַׁלֵּם לוֹ. וְהָלַךְ וְשִׁלֵּם לוֹ, וְלַשָּׁנָה הַבָּאָה זָכָה לִפְרִי בָטֶן. <span class="booklinks" onclick="sendBookLink(this)" onmouseover="setBookLinkTitle(this)">(פניני רבנו הקהילות יעקב עמ' נח)</span>)</small><p dir="rtl">
הֲיָדַעְתָּ?!<p dir="rtl">
הַלּוֹוֶה וְאֵינוֹ מְשַׁלֵּם, אוֹ שֶׁמְּעַכֵּב אֶת הַתַּשְׁלוּם וְדוֹחֶה אֶת הַמַּלְוֶה בְּלֵךְ וָשׁוֹב, נֶחְשָׁב גַּם הוּא לְגַזְלָן.<p dir="rtl">
<small>(וּלְדַאֲבוֹנֵנוּ, יֶשְׁנָם אֲנָשִׁים כָּאֵלֶּה שֶׁהֻפְקַר אֶצְלָם בִּשְׁאָט נֶפֶשׁ מָמוֹן אֲחֵרִים שֶׁעָמְלוּ וְיָגְעוּ עֲלֵיהֶם בְּזֵעַת אַפָּם, וְלִפְעָמִים יַגִּיעוּ הַדְּבָרִים עַד נֶפֶשׁ הַמַּלְוֶה וְנַפְשׁוֹת בֵּיתוֹ מַמָּשׁ עַל יְדֵי שֶׁמּוֹרִידִים אוֹתָם מִנִּכְסֵיהֶם, מֵהוֹנָם וּכְבוֹדָם.. וְחַמְסָנִים מֻשְׁחָתִים אֵלּוּ לִבָּם בָּרִיא לָהֶם כְּאוּלָם, יוֹשְׁבִים בְּהֵיכְלֵיהֶם בִּכְבוֹדָם וּמִתְעַנְּגִים עַל דְּמֵי חַבְרֵיהֶם [דָּמִים תַּרְתֵּי מַשְׁמָע], וְאֵינָם יוֹדְעִים כִּי לְבַסּוֹף יְשֻׁלַּם לָהֶם, וִיקֻיַּם בָּהֶם: "וְקָבַע אֶת קֹבְעֵיהֶם נָפֶשׁ". ה' יִשְׁמְרֵנוּ מִדַּעְתָּם וּמַחְשְׁבוֹתָם. <span class="booklinks" onclick="sendBookLink(this)" onmouseover="setBookLinkTitle(this)">(אהבת חסד, סוף חלק ב)</span>)</small><p dir="rtl">
הֲיָדַעְתָּ?!<p dir="rtl">
אִם הִנְּךָ לוֹוֶה מָעוֹת עַל מוֹתָרוֹת שֶׁאֵינָן נְחוּצוֹת וְהַמַּלְוֶה חוֹשֵׁב שֶׁהִנְּךָ לוֹוֶה לִצְרָכִים הֶכְרֵחִיִּים, וְאִלּוּ יָדַע הַמַּלְוֶה לְשֵׁם מָה הִנְּךָ לוֹוֶה לֹא הָיָה מַסְכִּים לְהַלְווֹת לְךָ - הָוֵי כְּגָזֵל. <span class="booklinks" onclick="sendBookLink(this)" onmouseover="setBookLinkTitle(this)">(ממון כשר)</span><p dir="rtl">
הֲיָדַעְתָּ?!<p dir="rtl">
בְּאִם עִם עִכּוּב תַּשְׁלוּם הַהַלְוָאָה גָּרַמְתָּ הֶפְסֵד לְבַעַל הַמָּעוֹת - נֶחְשָׁב אַתָּה לְ"מַזִּיק".<p dir="rtl">
הֲיָדַעְתָּ?!<p dir="rtl">
יֶשְׁנָם "צַדִּיקִים" הַלּוֹוִים כֶּסֶף עַל סְמַךְ שֶׁ"בּוֹטְחִים" בַּה' שֶׁיִּהְיֶה לָהֶם מֵאֵיפֹה לְהַחֲזִיר. וּבְכֵן, אָסוּר לְהִשְׁתַּמֵּשׁ בְּבִטָּחוֹן זֶה עַל חֶשְׁבּוֹן כַּסְפּוֹ שֶׁל הַזּוּלַת!<p dir="rtl">
הֲיָדַעְתָּ?!<p dir="rtl">
כְּשֶׁאֵינְךָ יוֹדֵעַ מֵהֵיכָן תַּחֲזִיר מָעוֹת הַהַלְוָאָה, אָסוּר לְךָ לִלְווֹת, וַאֲפִלּוּ לְצֹרֶךְ שַׁבָּת, וְעַל זֶה אָמְרוּ: עֲשֵׂה שַׁבַּתְּךָ חֹל וְאַל תִּצְטָרֵךְ לַבְּרִיּוֹת.<p dir="rtl">
הֲיָדַעְתָּ?!<p dir="rtl">
יֵשׁ לִגְעֹר בִּיְלָדִים קְטַנִּים הָרְגִילִים לִגְנֹב, וְחַיָּב אֲבִיהֶם לְיַסְּרָם וּלְהוֹכִיחָם עַל כָּךְ, וְכֵן יַרְחִיקֵם מְאֹד מֵחֲבֵרִים הַנִּכְשָׁלִים בָּזֶה.<p dir="rtl">
הֲיָדַעְתָּ?!<p dir="rtl">
הַמִּשְׁתַּתֵּף בַּחֲתֻנָּה אוֹ בִּמְסִבָּה אַחֶרֶת אָסוּר לוֹ לָקַחַת לְבֵיתוֹ מַאֲכָלִים אוֹ מַשְׁקָאוֹת שֶׁנּוֹתְרוּ עַל הַשֻּׁלְחָן, וְרַק מִמְּנָתוֹ שֶׁהָיְתָה מוּכָנָה לוֹ וְלֹא אָכַל מֻתָּר לוֹ לָקַחַת, וְזֹאת מִכֵּיוָן שֶׁבְּהַרְבֵּה מְקוֹמוֹת מַחֲזִירִים מֵהַמָּנוֹת שֶׁנּוֹתְרוּ לְבַעַל הָאוּלָם וּמוֹרִידִים מֵהַחֶשְׁבּוֹן עַל הַנּוֹתָר, וְרַק בִּמְקוֹמוֹת שֶׁרְגִילִים לִזְרֹק לָאַשְׁפָּה כָּל מַה שֶּׁנִּשְׁאָר, כּוֹלֵל עוֹפוֹת וּמָנוֹת שְׁלֵמוֹת - מֻתָּר לָקַחַת. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי, ח"ד עמ' 156)</span><p dir="rtl">
הֲיָדַעְתָּ?!<p dir="rtl">
אָסוּר לְנַגֵּב יָדַיִם בְּמַגֶּבֶת פְּרָטִית שֶׁל חֲבֵרְךָ, וְכָל שֶׁכֵּן אִם יָדֶיךָ מְלֻכְלָכוֹת שֶׁאָסוּר לְנַגְּבָן בְּמַגֶּבֶת חֲבֵרְךָ בְּאֹפֶן שֶׁתִּתְלַכְלֵךְ יוֹתֵר, וְאַף שֶׁהִיא מְלֻכְלֶכֶת, כֵּיוָן שֶׁאֵין רְצוֹנוֹ שֶׁל בַּעַל הַמַּגֶּבֶת שֶׁתְּלַכְלֵךְ מַגַּבְתּוֹ יוֹתֵר מִכְּפִי שֶׁהָיְתָה. <span class="booklinks" onclick="sendBookLink(this)" onmouseover="setBookLinkTitle(this)">(תורה לשמה סי' שס)</span><p dir="rtl">
הֲיָדַעְתָּ?!<p dir="rtl">
אֵין רְשׁוּת לְצַלֵּם בִּמְכוֹנַת צִלּוּם בַּעַל הַבַּיִת אֶת עִנְיָנֶיךָ הַפְּרָטִיִּים.<p dir="rtl">
<small>(<b>הַאִם קִבַּלְתָּ רְשׁוּת מִבַּעַל הַבַּיִת?!</b><p dir="rtl">
מְסַפְּרִים עַל הַגָּאוֹן רַבִּי יַעֲקֹב יִשְׂרָאֵל קַנְיֵיבְסְקִי זַצַ"ל, שֶׁכְּשֶׁהָיָה מַדְפִּיס אֶת סְפָרָיו, הָיָה סוֹפֵר בְּדִקְדּוּק רַב אֶת הַשּׁוּרוֹת שֶׁהָיָה מוֹסִיף בַּעַל הַהַגָּהוֹת עַל כְּתַב הַיָּד הַמְּקוֹרִי וּמְשַׁלֵּם עֲבוּרָן לַמַּדְפִּיס בְּרֶוַח בְּאֹפֶן שֶׁיֵּצֵא כָּל סָפֵק מִלִּבּוֹ.<p dir="rtl">
וְסִפְּרוּ, שֶׁפַּעַם נִכְנַס אֵלָיו אָדָם אֶחָד וְהֶרְאָה לוֹ אֵיזֶה כְּתָב, וּכְפִי הַנִּרְאֶה הָיָה צָרִיךְ לְצַלְּמוֹ, וְאָמַר אוֹתוֹ אָדָם לָרַב: בִּמְקוֹם הָעֲבוֹדָה שֶׁלִּי יֵשׁ מְכוֹנַת צִלּוּם, כְּשֶׁאֶהְיֶה שָׁם מָחָר, אוּכַל לְצַלְּמוֹ..<p dir="rtl">
נֶחֱרַד הָרַב זַצַ"ל וְאָמַר לוֹ: הַאִם קִבַּלְתָּ רְשׁוּת לָזֶה מִבַּעַל הַבַּיִת? הֲלֹא מְקַבֵּל אַתָּה מַשְׂכֹּרֶת בְּעַד עֲבוֹדָתְךָ, וְאִם אֵין לְךָ רְשׁוּת לְצַלֵּם בִּמְכוֹנַת הַצִּלּוּם - הֲרֵי זֶה גָּזֵל, חָלִילָה. <span class="booklinks" onclick="sendBookLink(this)" onmouseover="setBookLinkTitle(this)">(פניני רבנו הקהלות יעקב עמ' עו)</span>)</small><p dir="rtl">
הֲיָדַעְתָּ?!<p dir="rtl">
אָסוּר לִגְנֹב תּוֹר, כִּי בָּזֶה הִנְּךָ גּוֹזֵל זְמַן שֶׁל חֲבֵרְךָ, וַאֲפִלּוּ בִּכְדֵי לְהַקְדִּים וְלִתְפֹּס מָקוֹם יוֹתֵר נוֹחַ בָּאוֹטוֹבּוּס אוֹ מְקוֹם יְשִׁיבָה שֶׁבָּאוֹטוֹבּוּס.<p dir="rtl">
לְגַבֵּי שְׁמִירַת תּוֹר - אִם שׁוֹלֵחַ הִנְּךָ בִּמְיֻחָד אָדָם שֶׁיִּשְׁמֹר בִּמְקוֹמְךָ אֶת הַתּוֹר, מֻתָּר. אַךְ אִם "שׁוֹמֵר הַתּוֹר" נִמְצָא בֵּין כֹּה בְּאוֹתוֹ מָקוֹם לְצֹרֶךְ עַצְמוֹ וְאַתָּה לֹא נִמְצָא כְּלָל - אֵינוֹ יָכוֹל לִשְׁמֹר גַּם לְךָ. <span class="booklinks" onclick="sendBookLink(this)" onmouseover="setBookLinkTitle(this)">(מספר הזהרו בממון חברכם, עמ' קנה)</span><p dir="rtl">
<small>(<b>אֵין בִּרְצוֹנִי לְנַצֵּל מַעֲמָדִי עַל חֶשְׁבּוֹן תּוֹר הַזּוּלַת / סִפּוּרִים</b><p dir="rtl">
בִּשְׁנַת תש"ח בְּחָדְשֵׁי הַהַפְגָּזָה עַל יְרוּשָׁלַיִם הַנְּצוּרָה הָיָה מַחְסוֹר חָמוּר בְּמַיִם. בְּהִתְאַמְּצוּת יְתֵרָה עָלָה לְהַשִּׂיג פַּחֵי מַיִם. תּוֹרִים אֲרֻכִּים הִשְׁתַּרְבְּבוּ לְיַד תַּחֲנוֹת חֲלֻקָּה בִּנְקֻדּוֹת שׁוֹנוֹת בָּעִיר, וּזְמַן רַב הָיָה הַצִּבּוּר מַמְתִּין עַד שֶׁעָלָה בְּיָדוֹ לִרְכּשׁ מַיִם בִּמְשׁוּרָה.<p dir="rtl">
בְּאַחַד הַיָּמִים הָלְכָה הָרַבָּנִית מֶלְצֵר לְהַשִּׂיג מַיִם לְבֵיתָהּ, וּלְאַחַר זְמַן לֹא רַב הִגִּיעָה עִם פַּח מָלֵא מַיִם וְנֶעֶצְרָה לְיַד הַבַּיִת. הִיא קָרְאָה לְבַעְלָהּ, רַבִּי אִיסֶר זַלְמָן, שֶׁיֵּרֵד מִמַּדְרֵגוֹת הַבַּיִת לְסַיֵּעַ בְּיָדָהּ לְהַעֲלוֹת אֶת הַפַּח. מִיָּד נֶחְפַּז רַבִּי אִיסֶר זַלְמָן לְמִרְפֶּסֶת הַבַּיִת, פָּנָה וְאָמַר: "הַמְתִּינִי נָא מְעַט לִפְנֵי שֶׁנַּעֲלֶה אֶת הַפַּח. בִּרְצוֹנִי שֶׁתֹּאמְרִי לִי, הָכֵיצַד עָלָה בְּיָדֵךְ לְהַשִּׂיג אֶת הַמַּיִם בִּזְמַן קָצָר כָּל כָּךְ: הַאִם בִּקַּשְׁתְּ מִן הַמּוֹכֵר שֶׁיְּמַלֵּא לָךְ הַפַּח מִחוּץ לַ"תּוֹר" אוֹ שֶׁנָּתְנוּ לָךְ מִבְּלִי שֶׁתְּבַקְשִׁי?"<p dir="rtl">
בֵּרוּר זֶה כִּוֵּן רַבִּי אִיסֶר זַלְמָן כְּלַפֵּי רַעְיָתוֹ, לְאַחַר שֶׁהָיְתָה מִדֵּי פַּעַם מִתְלוֹנֶנֶת כִּי בִּזְמַנֵּנוּ יָרַד פְּלָאִים מֻשַּׂג "כְּבוֹד הַתּוֹרָה" וְכִי גַּם עָלֶיהָ לְהַמְתִּין בְּכָל מָקוֹם כְּכָל אָדָם מִבְּלִי לְהִתְיַחֵס לְמַעֲמָדָהּ כִּי הִנָּהּ אֵשֶׁת גְּדוֹל הַדּוֹר. הָרַבָּנִית אִשְּׁרָה, כִּי גַּם הַפַּעַם נִרְכְּשׁוּ הַמַּיִם תּוֹךְ כְּדֵי עֲמִידָה בַּתּוֹר, וְאָז יָרַד רַבִּי אִיסֶר זַלְמָן לַעֲזֹר לָהּ. <span class="booklinks" onclick="sendBookLink(this)" onmouseover="setBookLinkTitle(this)">(הזהרו בממון חברכם עמ' שמ)</span><p dir="rtl">
XXX<p dir="rtl">
בְּאַחֲרִית יָמָיו, כְּשֶׁנָּסַע רַבִּי אֵלִיָּהוּ דֶּסְלֵר, מְנַהֵל רוּחָנִי דִּישִׁיבַת פּוֹנִיבֶז', בְּלִוּוּי תַּלְמִיד לְמִרְפְּאַת בֵּית חוֹלִים בִּירוּשָׁלַיִם לִבְדִיקוֹת רְפוּאִיּוֹת, הִמְתִּינוּ רַבִּים בַּתּוֹר. רָצָה הַתַּלְמִיד לְהוֹדִיעַ לָרוֹפֵא עַל בּוֹאָהּ שֶׁל אִישִׁיּוּת נִכְבָּדָה. מִחָה בְּיָדוֹ הָרַב שֶׁלֹּא יְנַסֶּה לַעֲקֹף הַתּוֹר בִּגְלָלוֹ. "חַס וְשָׁלוֹם מִלַּעֲשׂוֹת כֵּן! אֲנִי אַמְתִּין בַּתּוֹר כְּיֶתֶר הָאֲנָשִׁים!" אָמַר, וְלֹא הִסְכִּים לְהִכָּנֵס מִיָּד. <span class="booklinks" onclick="sendBookLink(this)" onmouseover="setBookLinkTitle(this)">(שם עמ' שמא)</span><p dir="rtl">
XXX<p dir="rtl">
עַל רַבִּי יִשְׂרָאֵל מִסַּלַּנְט מְסֻפָּר:<p dir="rtl">
רַבִּי יִשְׂרָאֵל לֹא הִבְדִּיל בֵּין מִצְוֹת שֶׁבֵּין אָדָם לַמָּקוֹם לְבֵין מִצְוֹת שֶׁבֵּין אָדָם לַחֲבֵרוֹ, וְעוֹד הֶעְדִּיף אֶת הָאַחֲרוֹנוֹת עַל הָרִאשׁוֹנוֹת. הוּא הָיָה רוֹאֶה בְּמַשָּׂא וּמַתָּן בֶּאֱמוּנָה וּבִזְהִירוּת בְּמָמוֹן אֲחֵרִים אֶת הַמַּדְרֵגָה הַגְּבוֹהָה בְּיוֹתֵר, וְהָיָה מוֹצֵא לָזֶה סֶמֶךְ מִמַּאֲמָרִים תַּלְמוּדִיִּים רַבִּים.<p dir="rtl">
שָׁנִינוּ: 'חֲנוֹךְ תּוֹפֵר נַעֲלַיִם, וְעַל כָּל תְּפִירָה וּתְפִירָה אוֹמֵר: בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד, שֶׁיֵּשׁ בּוֹ יִחוּד וְקִשּׁוּר כָּל הָעוֹלָמוֹת. וְהָיָה רַבִּי יִשְׂרָאֵל מְפָרֵשׁ אֶת הַדְּבָרִים כִּפְשׁוּטָם - שֶׁהָיָה בּוֹדֵק כָּל חוּט שֶׁיְּהֵא מְעֻבָּד כָּרָאוּי, וְכָל תְּפִירָה שֶׁתְּהֵא מְתֻקֶּנֶת כַּהֲלָכָה, וְעָשָׂה אֶת רַצְעָנוּתוֹ בֶּאֱמוּנָה. בְּנֶאֱמָנוּת זוֹ בְּמָמוֹן אֲחֵרִים יֵשׁ מֵהַיִּחוּדִים וְהַקִּשּׁוּרִים הַקְּדוֹשִׁים בְּיוֹתֵר וּמֵהַמַּדְרֵגוֹת הָעֶלְיוֹנוֹת. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"א עמ' 322)</span>)</small><p dir="rtl">
<h2 dir="rtl" id="230_neki_kapaiim, פרק ג השבת הגזלה">פֶּרֶק ג - הֲשָׁבַת הַגְּזֵלָה</h2><p dir="rtl">
<small>(בְּסֵפֶר "הִזָּהֲרוּ בְּמָמוֹן חֲבֵרְכֶם" <span class="booklinks" onclick="sendBookLink(this)" onmouseover="setBookLinkTitle(this)">(עמ' רכג)</span> מוּבָא סִפּוּר נוֹרָא:<p dir="rtl">
אַחַד הַבַּחוּרִים הַמְצֻיָּנִים מִישִׁיבַת "עֵץ חַיִּים" בְּווֹלוֹזִ'ין חָלָה. בִּהְיוֹתוֹ נִזְקַק לְטִפּוּל, אָרַז חֲבִילוֹתָיו וְנָסַע לְבֵית הוֹרָיו. אֶחָד מֵחֲבֵרָיו נִתְלַוָּה אֵלָיו לְכָל הַדֶּרֶךְ. לְעֵת עֶרֶב הִגִּיעוּ לְאֵיזוֹ עֲיָרָה וְהֶחְלִיטוּ לָלוּן שָׁם בָּאַכְסַנְיָה. בַּבֹּקֶר נָקַב בַּעַל הַבַּיִת אֶת סְכוּם הַתַּשְׁלוּם, מָנָה הַבָּחוּר הַחוֹלֶה כַּסְפּוֹ וְרָאָה כִּי חָסֵר לוֹ מֵהַסְּכוּם שֶׁבַע פְּרוּטוֹת. בַּעַל הָאַכְסַנְיָה הִצְהִיר, כִּי הוּא מַאֲמִין לוֹ שֶׁבְּהִזְדַּמְּנוּת יִפְרַע לוֹ אֶת הַחוֹב הַקָּטָן. מִשָּׁם הִמְשִׁיכוּ בְּדַרְכָּם עַד שֶׁהִגִּיעוּ לְבֵית הוֹרֵי הַחוֹלֶה, שָׁם נִפְרַד הֶחָבֵר מֵהַחוֹלֶה בְּאִחוּלֵי רְפוּאָה שְׁלֵמָה.<p dir="rtl">
הַחוֹלֶה זָכַר אֶת הַחוֹב, וְלִפְנֵי שֶׁיָּצָא חֲבֵרוֹ, נָתַן בְּיָדוֹ סַךְ שֶׁבַע פְּרוּטוֹת, וּבִקְשׁוֹ, כִּי בַּחֲזָרָה לַיְשִׁיבָה לֹא יִשְׁכַּח לְשַׁלֵּם לְבַעַל הָאַכְסַנְיָה. הוּא הוֹדָה לוֹ עַל טִרְחָתוֹ, וְהַלָּה הִבְטִיחוֹ לִפְרֹעַ אֶת הַחוֹב וְנִפְרְדוּ לְשָׁלוֹם. בֵּינְתַיִם הִתְגַּבְּרָה מַחֲלָתוֹ שֶׁל הַבָּחוּר, וּלְאַחַר זְמַן קָצָר שָׁבַק חַיִּים לְכָל חַי.<p dir="rtl">
בְּאַחַד הַיָּמִים, כְּשֶׁרַבִּי חַיִּים מִוּוֹלוֹזִ'ין הִסְתּוֹבֵב בְּמִסְדְּרוֹנֵי הַיְשִׁיבָה לְאַחַר חֲצוֹת הַלַּיְלָה, וְהִנֵּה רוֹאֶה הוּא לְתַדְהֵמָתוֹ עַיִן בְּעַיִן אֶת הַבָּחוּר הַנִּפְטָר צוֹעֵד לִקְרָאתוֹ. רַבִּי חַיִּים לֹא נִבְהַל הַרְבֵּה, נִגַּשׁ לַבָּחוּר הַנִּפְטָר וְהוֹשִׁיט לוֹ יָד. "שָׁלוֹם עֲלֵיכֶם! מַה נִּשְׁמָע בְּדִינְךָ לְמַעְלָה?" שְׁאָלוֹ רַבִּי חַיִּים.<p dir="rtl">
כָּאן גִּלָּה לוֹ הַנִּפְטָר, כִּי בְּהַגִּיעוֹ לִפְנֵי בֵּית דִּין שֶׁל מַעְלָה וְהֵחֵלּוּ לַעֲרֹךְ זְכֻיּוֹתָיו מוּל חוֹבוֹתָיו, הִתְבָּרֵר כִּי הִנּוֹ זַךְ וְנָקִי מִכָּל חֵטְא וְעָוֹן, וְנִפְסַק דִּינוֹ לְהִכָּנֵס יָשָׁר לְגַן עֵדֶן..<p dir="rtl">
וְהִנֵּה, בְּהַגִּיעוֹ לְשַׁעֲרֵי הַגַּן, נִתְיַצֵּב הַשָּׂטָן, חָסַם אֶת הַכְּנִיסָה בְּפָנָיו, וְצָעַק כִּי לֹא יִתֵּן לוֹ לְהִכָּנֵס הוֹאִיל וַעֲוֹן גָּזֵל בְּיָדוֹ! לְתַדְהֵמַת כָּל בְּנֵי הַפָּמַלְיָא, גִּלָּה הַשָּׂטָן, כִּי אוֹתוֹ בָּחוּר עָזַב אֶת הָעוֹלָם הַזֶּה בְּהַשְׁאִירוֹ חוֹב שֶׁל שֶׁבַע פְּרוּטוֹת לְבַעַל הָאַכְסַנְיָה, וְאַף כִּי אֵינוֹ אָשֵׁם בְּעַוְלָה זוֹ, מִכֵּיוָן שֶׁמָּסַר לַחֲבֵרוֹ אֶת הַפְּרוּטוֹת וְעָשָׂהוּ שָׁלִיחַ לִפְרֹעַ אֶת הַחוֹב - אֵין זֶה מְעַנְיֵן אוֹתוֹ אִם הוּא אָשֵׁם אוֹ לֹא אָשֵׁם, הָעִקָּר שֶׁיּוֹדֵעַ דָּבָר אֶחָד - כִּי בַּעַל הָאַכְסַנְיָה נִשְׁאָר חָסֵר שֶׁבַע פְּרוּטוֹת וְכִי הוּא לֹא וִתֵּר עֲלֵיהֶם, אֶלָּא הֶאֱמִין שֶׁיִּפְרְעוּ לוֹ בְּהִזְדַּמְּנוּת.<p dir="rtl">
מַצָּב בִּישׁ זֶה הֶעֱסִיק אֶת בֵּית דִּין שֶׁל מַעְלָה, וְהֶחְלִיטוּ, הֱיוֹת וּמִצַּד אֶחָד אֵין הַבָּחוּר אָשֵׁם כְּלָל וּכְלָל, כִּי כָּל מַה שֶּׁבְּאֶפְשָׁרוּתוֹ עָשָׂה, אַךְ מֵאִידָךְ גִּיסָא נִשְׁאָר בַּעַל הָאַכְסַנְיָה עָשׁוּק שֶׁבַע פְּרוּטוֹת, לָכֵן - בְּאֹפֶן יוֹצֵא מִן הַכְּלָל - נִתֶּנֶת רְשׁוּת לַבָּחוּר הַנִּפְטָר לְהִתְלַבֵּשׁ וּלְהֵרָאוֹת כְּאָדָם חַי וּלְהִפָּגֵשׁ עִם רַבּוֹ לְבַקְּשׁוֹ לְסַדֵּר תַּשְׁלוּם הַחוֹב. כָּל אֵלּוּ דִּבְרֵי הַבָּחוּר הַנִּפְטָר אֲשֶׁר סִפֵּר בְּאָזְנֵי רַבִּי חַיִּים.<p dir="rtl">
רַבִּי חַיִּים הִבְטִיחוֹ שֶׁיְּסַדֵּר הָעִנְיָן, וּלְפֶתַע חָלַף הַבָּחוּר, נֶעְלַם וְאֵינֶנּוּ. רַבִּי חַיִּים קָרָא אֶת הֶחָבֵר, וְהַלָּה אִשֵּׁר כִּי אָכֵן קִבֵּל סַךְ הַפְּרוּטוֹת לְפָרְעָם, וְהִצְטַעֵר מְאֹד עַל שֶׁשָּׁכַח עַד עַכְשָׁו מִתַּשְׁלוּם פָּעוֹט זֶה. הוּא נָסַע שׁוּב לְבַעַל הָאַכְסַנְיָה וּפָרַע לוֹ אֶת הַחוֹב, וּמֵאָז לֹא נִרְאָה יוֹתֵר הַנִּפְטָר, כִּי הִגִּיעַ לִמְנוּחָתוֹ בְּגִנְזֵי מְרוֹמִים.)</small><p dir="rtl">
הֲיָדַעְתָּ?!<p dir="rtl">
הַגַּנָּב וְהַגַּזְלָן חַיָּבִים לְהַחֲזִיר אֶת הַגְּזֵלָה וַאֲפִלּוּ שְׁוֵה פְּרוּטָה, וְאִם מֵתוּ, גּוֹבִים מִנִּכְסֵי יוֹרְשֵׁיהֶם. וּכְמוֹ כֵן אִם מֵת הַנִּגְזָל - מַחֲזִיר הַגַּזְלָן לְיוֹרְשֵׁי הַנִּגְזָל כְּשֵׁם שֶׁהָיָה מַחֲזִיר לַנִּגְזָל עַצְמוֹ. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שס, שסז)</span><p dir="rtl">
הֲיָדַעְתָּ?!<p dir="rtl">
גָּנַב לְבֵנִים אוֹ קוֹרוֹת וּקְבָעָם בְּבִנְיָן - אַף שֶׁפְּטָרוּהוּ חֲכָמִים מִלְּעָקְרָם מִמְּקוֹמָם וְלַהֲשִׁיבָם, חַיָּב לְהָשִׁיב דְּמֵיהֶם. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שס)</span><p dir="rtl">
הֲיָדַעְתָּ?!<p dir="rtl">
בְּאִם הִנְּךָ מִתְבַּיֵּשׁ לְהַחֲזִיר גְּזֵלָתְךָ בִּידִיעַת הַבְּעָלִים, יָכוֹל אַתָּה לְהַבְלִיעַ גְּזֵלָתְךָ בְּחֶשְׁבּוֹן הַמַּשָּׂא וּמַתָּן לְטוֹבַת בְּעָלֶיךָ מִבְּלִי שֶׁיַּרְגִּישׁוּ בְּכָךְ, וַהֲרֵי הֶחֱזַרְתָּ גְּזֵלָתְךָ. וְאִם אֵין לְךָ עֵסֶק מַשָּׂא וּמַתָּן עִם הַנִּגְנָב, יָכוֹל אַתָּה לַעֲשׂוֹת שָׁלִיחַ אָדָם אַחֵר שֶׁיֵּשׁ לוֹ עֵסֶק מַשָּׂא וּמַתָּן עִם זֶה שֶׁגָּנַבְתָּ מִמֶּנּוּ, שֶׁיַּבְלִיעַ אֶת סְכוּם הַגְּנֵבָה בְּדֶרֶךְ הַמִּסְחָר לְטוֹבָתוֹ. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי, בשם הפוסקים)</span><p dir="rtl">
הֲיָדַעְתָּ?!<p dir="rtl">
אִם הַבְּעָלִים לֹא יָדְעוּ שֶׁגָּנַבְתָּ מֵהֶם, יָכוֹל אַתָּה לְהַחֲזִיר לָהֶם הַגְּנֵבָה שֶׁלֹּא בִּידִיעָתָם, כְּגוֹן לְהָשִׁיב לַחֲצֵרָם אוֹ לְבֵיתָם אֶת הַדָּבָר הַנִּגְנָב וּלְהִסְתַּלֵּק, וּכְמוֹ כֵן יָכוֹל אַתָּה לְהָשִׁיב אֶת סְכוּם הַכֶּסֶף לִבְעָלָיו דֶּרֶךְ הַדֹּאַר בְּעִלּוּם שֵׁם. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שנה, הבית היהודי)</span><p dir="rtl">
<small>(<b>בָּא מֵעוֹלָם הָעֶלְיוֹן לְפַיֵּס בַּעַל חוֹבוֹ</b><p dir="rtl">
בַּעַל בֵּית חֲרשֶׁת נִפְטַר לְעוֹלָמוֹ, וּבְתוֹךְ שִׁבְעַת יְמֵי הָאֲבֵלוּת בָּא בַּעַל הַבַּיִת בַּחֲלוֹם לְאַחַד הַפּוֹעֲלִים בְּמִפְעָלוֹ, וְשִׁחְזֵר לְפָנָיו רִיב שֶׁהָיָה לָהֶם שְׁלוֹשִׁים שָׁנָה לִפְנֵי כֵן וּבִקְשׁוֹ מְחִילָה. [הַפּוֹעֵל עַצְמוֹ שָׁכַח אֶת הָעֻבְדָּה לְגַמְרֵי, וְהַנִּפְטָר עָמַד לְפָנָיו וְהִזְכִּירוֹ אֶת כָּל פְּרָטֵי הַמַּעֲשֶׂה וּפִיְּסוֹ. הַפּוֹעֵל וַאֲנִי הִכַּרְנוּ אֶת בַּעַל הַבַּיִת, שֶׁהָיָה בַּעַל חֶסֶד וּשְׁאָר זְכֻיּוֹת רַבּוֹת, וּכְפִי הַנִּרְאֶה הָיְתָה לוֹ זְכוּת מְיֻחֶדֶת שֶׁמִּשָּׁמַיִם נָתְנוּ לוֹ רְשׁוּת לְפַיֵּס אֶת הַפּוֹעֵל]. <span class="booklinks" onclick="sendBookLink(this)" onmouseover="setBookLinkTitle(this)">(מעשה שסיפר בעל העובדה)</span>)</small><p dir="rtl">
הֲיָדַעְתָּ?!<p dir="rtl">
אָדָם שֶׁגָּזַל אֶת הָרַבִּים, כְּגוֹן חֶנְוָנִי, וְאֵין בְּאֶפְשָׁרוּתוֹ לְהַחֲזִיר לָהֶם, אוֹ אָדָם שֶׁגָּזַל וְאֵין בְּאֶפְשָׁרוּתוֹ לְהַחֲזִיר אֶת הַגְּזֵלָה לִבְעָלֶיהָ, כְּגוֹן שֶׁנֶּעֶלְמוּ עִקְּבוֹת הַבְּעָלִים לְגַמְרֵי - יְחַשֵּׁב סְכוּם גְּזֵלוֹתָיו וְיַעֲשֶׂה בָּהֶם צָרְכֵי רַבִּים כְּפִי הָעִנְיָן, וְדַוְקָא צָרְכֵי רַבִּים, וְלֹא יוֹעִיל שֶׁיִּתְּנֵם לִצְדָקָה. וְצָרְכֵי רַבִּים הִנָּם בָּתֵּי חוֹלִים, מִקְוָאוֹת, בָּתֵּי כְּנֶסֶת וְכַדּוֹ'.<p dir="rtl">
הֲיָדַעְתָּ?!<p dir="rtl">
הַגּוֹנֵב בְּעוֹדוֹ קָטָן וְאַחַר כָּךְ הִגְדִּיל - אִם הַחֵפֶץ הַגָּנוּב הִנּוֹ בְּעֵינוֹ, חַיָּב לַהֲשִׁיבוֹ לִבְעָלָיו, וְאִם אֵינוֹ בְּנִמְצָא, פָּטוּר מִלְּשַׁלֵּם, אוּלָם טוֹב שֶׁיָּשִׁיב כְּדֵי לָצֵאת יְדֵי שָׁמַיִם. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שמט, הבית היהודי)</span><p dir="rtl">
הֲיָדַעְתָּ?!<p dir="rtl">
אִם גָּזַלְתָּ וְהִנְּךָ מְסֻפָּק אִם הֶחֱזַרְתָּ אוֹ לֹא - חַיָּב הִנְּךָ לְהַחֲזִיר כְּדֵי לָצֵאת יְדֵי שָׁמַיִם, וְרַק אִם מְסֻפָּק אַתָּה אִם בִּכְלָל גָּזַלְתָּ אוֹ לֹא - פָּטוּר אַתָּה לְגַמְרֵי. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי שסה)</span><p dir="rtl">
הֲיָדַעְתָּ?!<p dir="rtl">
אִם מָחַל לְךָ הַנִּגְזָל בְּכָל לִבּוֹ וּוִתֵּר לְךָ עַל גְּזֵלָתְךָ - פָּטוּר אַתָּה מִלְּשַׁלֵּם, וְלָכֵן יֵשׁ בְּכָךְ אֶפְשָׁרוּת נוֹסֶפֶת לַהֲשָׁבָה, וְהִיא בַּקָּשַׁת הַמְּחִילָה. <span class="booklinks" onclick="sendBookLink(this)" onmouseover="setBookLinkTitle(this)">(ערוך השלחן)</span><p dir="rtl">
הֲיָדַעְתָּ?!<p dir="rtl">
אַף שֶׁהִנְּךָ מַחֲזִיר גְּזֵלָתְךָ, לֹא יָצָאתָ יְדֵי תְּשׁוּבָתְךָ בְּכָךְ, עַד שֶׁתְּרַצֶּה וּתְפַיֵּס אֶת הַנִּגְזָל עַל הַצַּעַר שֶׁגָּרַמְתָּ לוֹ. <span class="booklinks" onclick="sendBookLink(this)" onmouseover="setBookLinkTitle(this)">(רמב"ם הלכות תשובה פ"ד ה"ט)</span><p dir="rtl">
הֲיָדַעְתָּ?!<p dir="rtl">
מוֹכֵר שֶׁהוֹזִיל לְךָ מֵהַמְּחִיר מֵחֲמַת בּוּשָׁה שֶׁבּוֹשׁ הוּא מִמְּךָ, וְאַתָּה מְנַצֵּל אֶת מַעֲמָדְךָ לְהַלְחִיצוֹ בְּאִי נְעִימוּת, יֵשׁ בָּזֶה "סְרַךְ גָּזֵל", וּכְמוֹ כֵן כְּשֶׁהִזְמִינְךָ חֲבֵרְךָ לִסְעוּדָה מֵחֲמַת בּוּשָׁה, לַחַץ וְאִי נְעִימוּת. <span class="booklinks" onclick="sendBookLink(this)" onmouseover="setBookLinkTitle(this)">(פלא יועץ)</span><p dir="rtl">
הֲיָדַעְתָּ?!<p dir="rtl">
אִם גָּנַבְתָּ חֵפֶץ וְנִתְיַשֵּׁן אֶצְלְךָ, אוֹ שֶׁאָבַד, אוֹ שֶׁמְּחִירוֹ הִתְיַקֵּר מֵאָז הַגְּזֵלָה, אוֹ שֶׁמְּחִירוֹ הוּזַל מֵאָז הַגְּזֵלָה, יֵשׁ לְךָ לִשְׁאֹל חָכָם כֵּיצַד עָלֶיךָ לִנְהֹג.<p dir="rtl">
<small>(<b>הוֹדִיעַ מֵעוֹלָם הָעֶלְיוֹן לִפְרֹעַ אֶת חוֹבוֹ</b><p dir="rtl">
אֶחָד מִיַּקִּירֵי יְרוּשָׁלַיִם שֶׁנֶּהֱרַג בְּפִגּוּעַ חַבְּלָנִי בָּא בַּחֲלוֹם לְאֶחָד מִתַּלְמִידֵי הַחֲכָמִים שֶׁבִּירוּשָׁלַיִם וּבִקְשׁוֹ שֶׁיְּטַפֵּל בְּעִנְיָנוֹ: הוּא שָׁכַח לִפְרֹעַ חוֹב יָשָׁן לְבַעַל הַמַּכֹּלֶת בִּמְקוֹם מְגוּרָיו הַיָּשָׁן. אוֹתוֹ תַּלְמִיד חָכָם טִפֵּל בַּדָּבָר, וּמָצָא, כִּי בַּעַל הַמַּכֹּלֶת, שֶׁבֵּינְתַיִם חִסֵּל אֶת עִסְקוֹ, עֲדַיִן שָׁמַר אֶת פִּנְקַס הַחוֹבוֹת, וּבוֹ הָיָה רָשׁוּם לְאוֹתוֹ אָדָם חוֹב שֶׁל כַּמָּה עֶשְׂרוֹת אֲגוֹרוֹת, וּפָרַע אֶת הַחוֹב. <span class="booklinks" onclick="sendBookLink(this)" onmouseover="setBookLinkTitle(this)">(סיפור שהתפרסם לאחרונה בירושלים)</span><p dir="rtl">
XXX<p dir="rtl">
בַּשָּׁנִים הָרִאשׁוֹנוֹת לְקִיּוּם יְשִׁיבָתוֹ שֶׁל הֶ"חָפֵץ חַיִּים" הָיוּ רֹב הַתַּלְמִידִים יְשֵׁנִים בְּבֵית הַכְּנֶסֶת, וְהָיוּ מְבִיאִים לָהֶם קְדֵרוֹת תַּבְשִׁיל לִמְזוֹנוֹתֵיהֶם. בִּגְמַר אֲכִילָתָם הָיוּ הַתַּלְמִידִים רוֹחֲצִים אֶת הַקְּדֵרוֹת בְּכִיּוֹר הָרַחְצָה, וּמֵחֹסֶר זְהִירוּת הָיוּ הַכִּיּוֹר אוֹ הַקְּעָרָה מִתְלַכְלְכִים מִשְּׁיָרֵי הָאֹכֶל. מִתְפַּלְלֵי בֵּית הַכְּנֶסֶת, שֶׁהָיוּ מוֹצְאִים, לִפְעָמִים, אִטְרִיָּה מֻדְבֶּקֶת וְכַדּוֹמֶה, הִקְפִּידוּ מְאֹד עַל הַדָּבָר, וְרַבִּי יִשְׂרָאֵל מֵאִיר רָאָה בָּזֶה חֲשָׁשׁ שֶׁל גָּזֵל. כְּדֵי לִמְנֹעַ תַּקָּלָה זוֹ מֵהַתַּלְמִידִים, הָיָה הֶ"חָפֵץ חַיִּים" בָּא לְבֵית הַכְּנֶסֶת כָּל לַיְלָה בְּשָׁעָה שְׁתֵּים עֶשְׂרֵה, לְאַחַר שֶׁהַתַּלְמִידִים הָיוּ שׁוֹכְבִים לִישׁוֹן, וּמְנַקֶּה אֶת הַכִּיּוֹר וְהַקְּעָרָה. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"ד עמ' 105)</span>)</small><p dir="rtl">
<h2 dir="rtl" id="230_neki_kapaiim, פרק ד השבת אבידה">פֶּרֶק ד - הֲשָׁבַת אֲבֵידָה</h2><p dir="rtl">
א. הָרוֹאֶה אֲבֵדַת יִשְׂרָאֵל, חַיָּב לְטַפֵּל בָּהּ וְלַהֲשִׁיבָהּ לִבְעָלֶיהָ, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(דברים כב, א)</span>: "לֹא תִרְאֶה אֶת שׁוֹר אָחִיךָ אוֹ אֶת שֵׂיוֹ נִדָּחִים וְהִתְעַלַּמְתָּ מֵהֶם הָשֵׁב תְּשִׁיבֵם לְאָחִיךָ". וְהָרוֹאֶה אֲבֵדַת יִשְׂרָאֵל וְנִתְעַלֵּם מִמֶּנָּה וְהִנִּיחָהּ, עוֹבֵר בְּלֹא תַעֲשֶׂה וּבִטֵּל מִצְוַת עֲשֵׂה, וּכְשֶׁמְּשִׁיבָהּ לִבְעָלֶיהָ, מְקַיֵּם מִצְוַת עֲשֵׂה.<p dir="rtl">
ב. אִם יָדוּעַ שֶׁהָאוֹבֵד נִתְיָאֵשׁ כְּבָר מִן הָאֲבֵדָה אוֹ שֶׁיֵּשׁ לְהַנִּיחַ שֶׁבְּוַדַּאי נִתְיָאֵשׁ מִמֶּנָּה, אֵין חִיּוּב עַל הַמּוֹצֵא לְהָשִׁיב אֶת הָאֲבֵדָה. וְלָכֵן, הַמּוֹצֵא אֲבֵדָה שֶׁאֵין בָּהּ סִימָן, אוֹ אֲפִלּוּ שֶׁיֵּשׁ בָּהּ סִימָן, אֶלָּא שֶׁמְּצָאָהּ בְּמָקוֹם שֶׁרֹב גּוֹיִם מְצוּיִים, וּמְצָאָהּ לְאַחַר שֶׁנּוֹדַע כְּבָר לַבְּעָלִים שֶׁנֶּאֶבְדָה - הֲרֵי הִיא שֶׁל הַמּוֹצֵא.<p dir="rtl">
ג. אֲבֵדָה שֶׁאֵינָהּ שָׁוָה פְּרוּטָה בִּשְׁעַת הָאֲבֵדָה וּבִשְׁעַת הַמְּצִיאָה - אֵינוֹ חַיָּב בַּהֲשָׁבָתָהּ. וְהַמּוֹצֵא הַרְבֵּה אֲבֵדוֹת שֶׁכָּל אַחַת בִּפְנֵי עַצְמָהּ אֵינָהּ שְׁוַת פְּרוּטָה וּבְהִצְטָרְפוּת כֻּלָּם יִהְיוּ שְׁווֹת פְּרוּטָה - אִם מְצָאָן בְּאֹפֶן שֶׁנִּכָּרִים שֶׁהֵן שֶׁל אָדָם אֶחָד, חַיָּב בַּהֲשָׁבָה, וְאִם מְצָאָן מְפֻזָּרִים בְּאֹפֶן שֶׁאֵינָם נִכָּרִים שֶׁהֵן שֶׁל אָדָם אֶחָד, הֲרֵי אֵלּוּ שֶׁלּוֹ.<p dir="rtl">
<BR><b>מָתַי חַיָּב לְהַכְרִיז וּמָתַי הִיא שֶׁלּוֹ</b><p dir="rtl">
א. אֵין הַמּוֹצֵא מְצִיאָה חַיָּב לְהַכְרִיז אֶלָּא בְּדָבָר שֶׁיֵּשׁ בּוֹ סִימָן בְּגוּפוֹ, אוֹ שֶׁרָאוּי לָתֵת סִימָן בִּמְקוֹמוֹ. דְּהַיְנוּ, שֶׁהַמָּקוֹם בּוֹ נִמְצְאָה הַמְּצִיאָה יָכוֹל לְשַׁמֵּשׁ סִימָן, וְכֵן צוּרַת הַקְּשִׁירָה [שֶׁהָיְתָה הָאֲבֵדָה קְשׁוּרָה בְּצוּרָה מְסֻיֶּמֶת]. וְהַמִּנְיָן וְהַמִּדָּה וְהַמִּשְׁקָל נֶחְשָׁבִים לְסִימָנִים. וְאִם יֵשׁ בַּחֵפֶץ שְׁנֵי סִימָנִים - גַּם קֶשֶׁר וְגַם מִנְיָן, וְאֶחָד נוֹתֵן סִימָן בַּקֶּשֶׁר וְהַשֵּׁנִי נוֹתֵן סִימָן בַּמִּנְיָן - מְשִׁיבִים אֶת הָאֲבֵדָה לַנּוֹתֵן סִימָן בַּקֶּשֶׁר, כֵּיוָן שֶׁהַקֶּשֶׁר עָדִיף מִמִּנְיָן.<p dir="rtl">
ב. אִם אֵין בּוֹ שׁוּם סִימָן וַאֲפִלּוּ הַמָּקוֹם לֹא יָכוֹל לְשַׁמֵּשׁ כְּסִימָן, כְּגוֹן שֶׁנִּכָּר שֶׁלֹּא הֻנַּח בְּכַוָּנָה, אֶלָּא נָפַל בְּאוֹתוֹ מָקוֹם - אִם הוּא דָּבָר שֶׁיֵּשׁ לִתְלוֹת שֶׁבְּעָלָיו הִרְגִּישׁוּ בּוֹ מִיָּד כְּשֶׁנָּפַל מִמֶּנּוּ, כְּגוֹן מֵחֲמַת כָּבְדוֹ אוֹ מֵחֲמַת חֲשִׁיבוּתוֹ שֶׁתָּמִיד הָיָה מְמַשְׁמֵשׁ בּוֹ וּמַרְגִּישׁ כְּשֶׁנּוֹפֵל, הֲרֵי הוּא שֶׁל מוֹצְאוֹ, שֶׁהֲרֵי נִתְיָאֵשׁ מִיָּד כְּשֶׁיָּדַע שֶׁנָּפַל, כֵּיוָן שֶׁאֵין בּוֹ סִימָן, וּבָא לְיָדוֹ בְּהֶתֵּר, כֵּיוָן שֶׁנִּתְיָאֲשׁוּ בְּעָלָיו, וְאִם אֵין לִתְלוֹת שֶׁהִרְגִּישׁוּ בּוֹ כְּשֶׁנָּפַל - חַיָּב לְהַחֲזִיר אַף עַל פִּי שֶׁהַבְּעָלִים נִתְיָאֲשׁוּ אַחַר כָּךְ, כֵּיוָן שֶׁבָּא לְיָדוֹ קֹדֶם יֵאוּשׁ.<p dir="rtl">
ג. הַמּוֹצֵא מָעוֹת מְפֻזָּרוֹת הֲרֵי אֵלּוּ שֶׁלּוֹ, כֵּיוָן שֶׁאָדָם רָגִיל לְמַשְׁמֵשׁ בְּכִיסוֹ, וּבְוַדַּאי הִרְגִּישׁ בִּנְפִילָתָם וְהִתְיָאֵשׁ. וַאֲפִלּוּ הָיוּ מִקְצָת מַטְבְּעוֹת זוֹ עַל גַּב זוֹ, דִּינָם כִּמְפֻזָּרוֹת. אֲבָל אִם מְצָאָן צְבוּרוֹת חַיָּב לְהַכְרִיז, כֵּיוָן שֶׁבְּוַדַּאי הִנִּיחוּם שָׁם, וְיֵשׁ סִימָן בַּמִּנְיָן וּבַמָּקוֹם.<p dir="rtl">
ד. מָצָא דָּבָר שֶׁנִּתְיָאֲשׁוּ הַבְּעָלִים מִמֶּנּוּ, כְּגוֹן שֶׁאָמְרוּ: וַי לְחֶסְרוֹן כִּיס - אֲפִלּוּ יֵשׁ בּוֹ סִימָן, הֲרֵי הוּא שֶׁל הַמּוֹצֵא. וְכֵן הַמּוֹצֵא דָּבָר שֶׁמּוּכָח שֶׁזְּמַן רַב נֶאֱבַד מִבְּעָלָיו וּבְוַדַּאי בְּעָלָיו נִתְיָאֲשׁוּ מִמֶּנּוּ, הֲרֵי הוּא שֶׁל הַמּוֹצֵא, וַאֲפִלּוּ אִם יֵשׁ בּוֹ סִימָן בְּגוּפוֹ אוֹ בִּמְקוֹמוֹ.<p dir="rtl">
ה. בֵּן הַסָּמוּךְ עַל שֻׁלְחַן אָבִיו אַף שֶׁהוּא גָּדוֹל - אִם מָצָא מְצִיאָה, הֲרֵי הִיא שֶׁל הָאָב, וְכֵן מְצִיאַת בִּתּוֹ קְטַנָּה אוֹ נַעֲרָה, אַף שֶׁאֵינָהּ סְמוּכָה עַל שֻׁלְחָנוֹ, הֲרֵי הִיא שֶׁל הָאָב. אֲבָל מְצִיאַת בְּנוֹ שֶׁאֵינוֹ סָמוּךְ עַל שֻׁלְחָנוֹ, אַף שֶׁהוּא קָטָן, הֲרֵי הִיא לְעַצְמוֹ.<p dir="rtl">
ו. אִשָּׁה נְשׂוּאָה שֶׁמָּצְאָה מְצִיאָה, הֲרֵי הִיא שֶׁל הַבַּעַל, וְאַלְמָנָה הַנִּזּוֹנֵית מִנִּכְסֵי יְתוֹמִים - מְצִיאָתָהּ לְעַצְמָהּ.<p dir="rtl">
<BR><b>אֲבֵדַת נָכְרִי וַאֲבֵדַת עוֹבְרֵי עֲבֵרָה</b><p dir="rtl">
א. אֲבֵדַת נָכְרִי מֻתֶּרֶת וְאֵינוֹ מְצֻוֶּה לַהֲשִׁיבָהּ, שֶׁנֶּאֱמַר: "אֲבֵדַת אָחִיךָ", וְהַמַּחֲזִירָהּ הֲרֵי הוּא עוֹבֵר עֲבֵרָה, שֶׁמַּחֲזִיק יְדֵי עוֹבְרֵי עֲבֵרָה. וְאִם הֶחֱזִירָהּ לְקַדֵּשׁ אֶת הַשֵּׁם, כְּדֵי שֶׁיְּפָאֲרוּ אֶת יִשְׂרָאֵל וְיֵדְעוּ שֶׁהֵם בַּעֲלֵי אֱמוּנָה - הֲרֵי זֶה מְשֻׁבָּח.<p dir="rtl">
ב. בַּמֶּה דְּבָרִים אֲמוּרִים שֶׁאֲבֵדַת נָכְרִי מֻתֶּרֶת? בְּמָקוֹם שֶׁאֵין חֲשָׁשׁ לְחִלּוּל הַשֵּׁם, אֲבָל בְּמָקוֹם שֶׁיֵּשׁ חֲשָׁשׁ לְחִלּוּל הַשֵּׁם, כְּגוֹן שֶׁאָבַד הַחֵפֶץ לְנָכְרִי בְּמָקוֹם שֶׁרֻבָּם יְהוּדִים, וְהוּא עָלוּל לַחְשֹׁד שֶׁהֵם גְּנָבוּהוּ מִמֶּנּוּ - חַיָּב הַמּוֹצֵא לְהַחֲזִיר לַנָּכְרִי מִצַּד הַדִּין. וּבְכָל מָקוֹם מַצִּילִים נִכְסֵי נָכְרִים מֵהֶפְסֵד מִפְּנֵי דַּרְכֵי שָׁלוֹם אַף בְּמָקוֹם שֶׁאֵין חֲשָׁשׁ לְחִלּוּל הַשֵּׁם.<p dir="rtl">
ג. נָכְרִי שֶׁשָּׁכַח כִּיס מָעוֹת בַּחֲנוּת יְהוּדִי, וְאַחַר כָּךְ בָּא הַנָּכְרִי וְשָׁאַל לַיְּהוּדִי אִם מָצָא אֶת הַכִּיס - מֻתָּר לַיְּהוּדִי לְשַׁקֵּר וְלוֹמַר לֹא מָצָאתִי, כֵּיוָן שֶׁמִּן הַדִּין זָכָה בָּאֲבֵדָה וְשֶׁלּוֹ הִיא, וְאֵין בָּזֶה אִסּוּר שֶׁל מִדְּבַר שֶׁקֶר תִּרְחַק, כֵּיוָן שֶׁמֻּתָּר לְשַׁנּוֹת מִפְּנֵי הַשָּׁלוֹם, וְיֵשׁ לְכָךְ עוֹד טְעָמִים.<p dir="rtl">
ד. חַיָּב לְהַחֲזִיר אֲבֵדַת יִשְׂרָאֵל אַף שֶׁבַּעַל הָאֲבֵדָה רָשָׁע וְאוֹכֵל נְבֵלוֹת לְתֵאָבוֹן, אֲבָל אִם הוּא אוֹכֵל נְבֵלוֹת לְהַכְעִיס, הֲרֵי הוּא אֶפִּיקוֹרוֹס, וְהָאֶפִּיקוֹרְסִים וְעוֹבְדֵי עֲבוֹדָה זָרָה וּמְחַלְּלֵי שַׁבָּת בְּפַרְהֶסְיָה אָסוּר לְהַחֲזִיר לָהֶם אֲבֵדָה כְּשֵׁם שֶׁאָסוּר לְהַחֲזִירָהּ לְנָכְרִי. וְיֵשׁ מִי שֶׁכָּתַב, שֶׁאִם יֵשׁ בְּכָךְ מִשּׁוּם קִדּוּשׁ הַשֵּׁם, שֶׁעַל יְדֵי כָּךְ יוּכַל לְמָשְׁכוֹ לַיַּהֲדוּת וּלְהַחֲזִירוֹ בִּתְשׁוּבָה - צָרִיךְ לְהַחֲזִיר לוֹ אֶת הָאֲבֵדָה, וּמְקַיֵּם בָּזֶה מִצְוָה.<p dir="rtl">
ה. אֲבֵדַת יִשְׂרָאֵל הַמְבֻטַּחַת בְּחֶבְרַת בִּטּוּחַ שֶׁל נָכְרִים - אַף עַל פִּי שֶׁאִם לֹא יָשִׁיב אֶת הָאֲבֵדָה לִבְעָלֶיהָ לֹא יִהְיֶה לַבְּעָלִים שׁוּם הֶפְסֵד, כֵּיוָן שֶׁחֶבְרַת הַבִּטּוּחַ תְּשַׁלֵּם לוֹ אֶת כָּל הַהֶפְסֵד - עִם כָּל זֶה חַיָּב לְהַחֲזִיר אֶת הָאֲבֵדָה, כֵּיוָן שֶׁעֲדַיִן נֶחְשֶׁבֶת הִיא לַאֲבֵדַת יִשְׂרָאֵל, וְאֵין הַחֵפֶץ נַעֲשָׂה שֶׁל הַחֶבְרָה מִשּׁוּם קַבָּלַת הָאַחֲרָיוּת.<p dir="rtl">
ו. הַמּוֹצֵא מְצִיאָה בְּמָקוֹם שֶׁיְּהוּדִים מְצוּיִים שָׁם - חַיָּב לְהַכְרִיז, כֵּיוָן שֶׁלֹּא נִתְיָאֲשׁוּ הַבְּעָלִים. וַאֲפִלּוּ בְּעִיר שֶׁמְּצוּיִים שָׁם מֶחֱצָה יִשְׂרְאֵלִים וּמֶחֱצָה נָכְרִים, אוֹ אֲפִלּוּ עִיר שֶׁרֻבָּהּ נָכְרִים וּמָצָא אֶת הָאֲבֵדָה בְּמָקוֹם שֶׁרֹב הָעוֹבְרִים שָׁם יְהוּדִים - חַיָּב לְהַחֲזִיר.<p dir="rtl">
ז. מָצָא מְצִיאָה בְּעִיר שֶׁרֻבָּהּ נָכְרִים, אוֹ אֲפִלּוּ בְּעִיר שֶׁרֻבָּהּ יִשְׂרָאֵל, וּמָצָא אֶת הַמְּצִיאָה בְּמָקוֹם שֶׁרֹב הָעוֹבְרִים שָׁם נָכְרִים - אֵינוֹ חַיָּב לְהַחֲזִיר. אַף עַל פִּי שֶׁיּוֹדֵעַ שֶׁמִּיִּשְׂרָאֵל נָפְלָה וְיֵשׁ בָּהּ סִימָן - הֲרֵי הִיא שֶׁל מוֹצְאָהּ, כֵּיוָן שֶׁוַּדַּאי הַבְּעָלִים הִתְיָאֲשׁוּ מֵהָאֲבֵדָה וּסְבוּרִים הֵם שֶׁהַנָּכְרִי מְצָאָהּ וְלֹא יַחֲזִירֶנָּה. וְהַמְדֻבָּר הוּא בַּאֲבֵדָה שֶׁיֵּשׁ לִתְלוֹת שֶׁיֵּדַע מִיָּד בִּנְפִילָתָהּ, וּכְמוֹ שֶׁהִתְבָּאֵר לְעֵיל.<p dir="rtl">
<BR><b>הַשְּׁמִירָה וְהַטִּפּוּל בָּאֲבֵדָה</b><p dir="rtl">
א. אֲבֵדָה שֶׁנִּתְחַיֵּב בָּהּ בַּהֲשָׁבָה וּבְהַכְרָזָה - כָּל זְמַן שֶׁהִיא בִּרְשׁוּתוֹ, חַיָּב לְטַפֵּל בָּהּ וּלְהִשְׁתַּדֵּל בְּתַקָּנָתָהּ שֶׁלֹּא תַפְסִיד, וְגַם לִטְרֹחַ וּלְהַשְׁבִּיחָהּ כְּדֶרֶךְ שֶׁבְּנֵי אָדָם מְטַפְּלִים בְּשֶׁלָּהֶם, וַאֲפִלּוּ בְּשֶׁבַח דָּבָר מוּעָט חַיָּב לְטַפֵּל בָּהּ וּלְהַשְׁבִּיחָהּ.<p dir="rtl">
ב. כָּל זְמַן שֶׁהָאֲבֵדָה אֶצְלוֹ - אִם נִגְנְבָה אוֹ אָבְדָה, חַיָּב בְּאַחְרָיוּתָהּ, כֵּיוָן שֶׁדִּינוֹ כְּשׁוֹמֵר שָׂכָר שֶׁחַיָּב בִּגְנֵבָה וַאֲבֵדָה, וְכָל זֶה לְדַעַת הַשֻּׁלְחָן עָרוּךְ שֶׁהַסְּפָרַדִּים נוֹהֲגִים כָּמוֹהוּ, אֲבָל יֵשׁ אוֹמְרִים שֶׁדִּינוֹ כְּשׁוֹמֵר חִנָּם, וְלָכֵן כָּתְבוּ הַפּוֹסְקִים [לְהָאַשְׁכְּנַזִּים שֶׁפּוֹסְקִים כְּהָרָמָ"א] שֶׁאֵין מוֹצִיאִים מִיַּד הַמֻּחְזָק.<p dir="rtl">
ג. חַיָּב לְטַפֵּל בָּאֲבֵדָה עַד שֶׁיַּחֲזִירֶנָּה לִרְשׁוּת בְּעָלֶיהָ בְּמָקוֹם הַמִּשְׁתַּמֵּר, אֲבָל אִם הֶחֱזִירָהּ לְמָקוֹם שֶׁאֵינוֹ מִשְׁתַּמֵּר [כְּגוֹן לְגִנָּה אוֹ לְחָרְבָּה] וְאָבְדָה מִשָּׁם - חַיָּב בְּאַחְרָיוּתָהּ. וּכְשֶׁהֶחֱזִיר לְמָקוֹם שָׁמוּר אֵינוֹ חַיָּב לְהוֹדִיעַ לַבְּעָלִים שֶׁהֵשִׁיב לָהֶם אֶת הָאֲבֵדָה, שֶׁכֵּיוָן שֶׁהֶחֱזִיר אֶת הָאֲבֵדָה לְמָקוֹם שָׁמוּר, קִיֵּם בָּזֶה מִצְוַת הֲשָׁבָה.<p dir="rtl">
ד. צָרִיךְ לִבְדֹּק אֶת הָאֲבֵדָה מִזְּמַן לִזְמַן כְּדֵי שֶׁלֹּא תַפְסִיד. כֵּיצַד? מָצָא בֶּגֶד שֶׁל צֶמֶר - מְנַעֲרוֹ אַחַת לִשְׁלוֹשִׁים יוֹם, וְלֹא יְנַעֲרֶנּוּ בְּאֹפֶן שֶׁעָלוּל לָבֹא לִידֵי הֶפְסֵד.<p dir="rtl">
ה. מָצָא תְּפִלִּין - מַעֲרִיךְ כַּמָּה הֵן שָׁווֹת וּמְקַבֵּל עַל עַצְמוֹ לְשַׁלֵּם אֶת דְּמֵיהֶן, וּמַנִּיחַ אֶת הַתְּפִלִּין, אִם יִרְצֶה, כֵּיוָן שֶׁדָּבָר זֶה מָצוּי לִקְנוֹת בְּכָל שָׁעָה. וְכֵן הַמּוֹצֵא אַרְבָּעָה מִינִים בְּעֶרֶב סֻכּוֹת וְרוֹאֶה שֶׁהַבְּעָלִים לֹא בָאוּ עַד הַלַּיְלָה - מַעֲרִיךְ כַּמָּה הֵם שָׁוִים וְיוֹצֵא בָּהֶם יְדֵי חוֹבָה, שֶׁבְּוַדַּאי נוֹחַ לַבְּעָלִים שֶׁיְּקַבְּלוּ אֶת דְּמֵיהֶם, כֵּיוָן שֶׁבְּלָאו הָכִי לְאַחַר סֻכּוֹת לֹא יִהְיוּ שָׁוִים כְּלָל.<p dir="rtl">
ו. חֲפָצִים שֶׁנִּשְׁאֲרוּ בִּמְקוֹמוֹת צִבּוּרִיִּים, כְּגוֹן מוֹסָד שֶׁנִּשְׁאֲרוּ שָׁם הַרְבֵּה סְפָרִים, יִכְתְּבוּ הַנְהָלַת הַמּוֹסָד בְּמָקוֹם גָּלוּי, שֶׁלְּפִי תַּקָּנַת הַמּוֹסָד, כָּל מִי שֶׁלֹּא יָבֹא לָקַחַת חֲפָצָיו עַד זְמַן מְסֻיָּם, אֵין הַמּוֹסָד אַחֲרַאי עֲלֵיהֶם וְהַהַנְהָלָה תִּשְׁתַּמֵּשׁ בָּהֶם כִּרְצוֹנָם. וְכֵן בְּגָדִים וַחֲפָצִים שֶׁנִּשְׁאֲרוּ בְּמִקְוֶה, יִכְתְּבוּ בְּמָקוֹם גָּלוּי כַּנִּזְכַּר לְעֵיל, וְאִם לֹא בָאִים לְקַחְתָּם, יִהְיוּ שַׁיָּכִים לְהַנְהָלַת הַמִּקְוֶה.<p dir="rtl">
<BR><b>סֵדֶר הַהַכְרָזָה וַהֲשָׁבַת הָאֲבֵדָה</b><p dir="rtl">
א. הַמּוֹצֵא אֲבֵדָה וְאֵינוֹ מַכִּיר אֶת בְּעָלֶיהָ, מַכְרִיז עָלֶיהָ בְּבָתֵּי כְּנֵסִיּוֹת וּבְבָתֵּי מִדְרָשׁוֹת, וְיוּכַל לְפַרְסֵם יְדֵי הַדְבָּקַת מוֹדָעוֹת בִּמְקוֹמוֹת אֵלּוּ, וְכֵן בִּמְקוֹמוֹת צִבּוּרִיִּים, כְּגוֹן אֵצֶל הַמַּעֲלִיּוֹת שֶׁל הַבָּתִּים הַגְּדוֹלִים וְכַיּוֹצֵא בָּזֶה, וּמִכָּל מָקוֹם אֵינוֹ מְחֻיָּב לְפַרְסֵם בָּעִתּוֹן וּלְחַיֵּב אֶת הַמְּאַבֵּד בַּהוֹצָאוֹת, כֵּיוָן שֶׁהַמְאַבֵּד יָכוֹל לִטְעֹן כִּי גַּם עַל יְדֵי הַמּוֹדָעוֹת הָאֲחֵרוֹת הָיָה יוֹדֵעַ מִי מָצָא אֲבֵדָתוֹ.<p dir="rtl">
ב. כֵּיצַד מַכְרִיז? מוֹדִיעַ סוּג הָאֲבֵדָה שֶׁמָּצָא. כְּגוֹן, אִם מָצָא מָעוֹת [בִּתְנָאִים שֶׁחַיָּב לְהַחֲזִיר] - מַכְרִיז: מַטְבְּעוֹת מָצָאתִי. וְכֵן בֶּגֶד אוֹ בְּהֵמָה אוֹ שְׁטָרוֹת. וְיָבֹא בַּעַל הָאֲבֵדָה וְיִתֵּן סִימָנִים. וְאֵינוֹ מַכְרִיז סְתָם אֲבֵדָה מָצָאתִי, לְפִי שֶׁצָּרִיךְ לְקָרֵב הַדָּבָר לְבַעַל הָאֲבֵדָה כְּכָל שֶׁאֶפְשָׁר, וְאֵין חוֹשְׁשִׁים שֶׁמָּא עַל יְדֵי כֵן יָבֹא רַמַּאי שֶׁיּוֹדֵעַ שֶׁחֲבֵרוֹ אִבֵּד חֵפֶץ כָּזֶה וְיִטְעַן שֶׁהוּא שֶׁלּוֹ, כֵּיוָן שֶׁאֵין מַחֲזִירִים לוֹ אֶלָּא עַד שֶׁיִּתֵּן סִימָנִים מֻבְהָקִים.<p dir="rtl">
ג. אֵין מַחֲזִירִים אֲבֵדָה אֶלָּא בְּסִימָנִים מֻבְהָקִים, כְּגוֹן מִדָּה, מִשְׁקָל, מִנְיָן אוֹ מָקוֹם. וְאִם אוֹמֵר שֶׁיֵּשׁ נֶקֶב בְּמָקוֹם מְסֻיָּם - הֲרֵי זֶה סִימָן מֻבְהָק, אֲבָל צֶבַע הַחֵפֶץ אֵינוֹ סִימָן. וּמִי שֶׁיָּדוּעַ כְּרַמַּאי, אֵין מַחֲזִירִים לוֹ אֲפִלּוּ בְּסִימָנִים מֻבְהָקִים, עַד שֶׁיָּבִיא עֵדִים שֶׁהַחֵפֶץ שֶׁלּוֹ.<p dir="rtl">
ד. נָתַן הָאֶחָד סִימָנִים, וַאֲפִלּוּ סִימָנִים מֻבְהָקִים בְּיוֹתֵר, וְהַשֵּׁנִי הֵבִיא עֵדִים - יִנָּתֵן לְבַעַל הָעֵדִים. וַאֲפִלּוּ אֵינָם מְעִידִים שֶׁנָּפְלָה מִמֶּנּוּ, אֶלָּא שֶׁמַּכִּירִים שֶׁהָיְתָה שֶׁלּוֹ - מַחֲזִיקִים הָאֲבֵדָה בְּחֶזְקָתוֹ וְלֹא חוֹשְׁשִׁים שֶׁמָּא מָכַר אוֹתָהּ.<p dir="rtl">
ה. סְגֻלָּה לְמִי שֶׁאָבְדָה לוֹ אֲבֵדָה וְלֹא מוֹצְאָהּ, שֶׁיֹּאמַר אֶת הַקֶּטַע הַמּוּבָא בְּמִדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(בראשית נג)</span>: "אָמַר רַבִּי בִּנְיָמִין, הַכֹּל בְּחֶזְקַת סוּמִין, עַד שֶׁבָּא הַקָּדוֹשׁ-בָּרוּךְ-הוּא וּמֵאִיר אֶת עֵינֵיהֶם, שֶׁנֶּאֱמַר: 'וַיִּפְקַח אֱלֹהִים אֶת עֵינֶיהָ'."<p dir="rtl">
<h2 dir="rtl" id="230_neki_kapaiim, פרק ה גניבת דעת">פֶּרֶק ה - גְּנֵיבַת דַּעַת</h2><p dir="rtl">
<small>(מְסֻפָּר עַל הַצַּדִּיק הַיְרוּשַׁלְמִי רַבִּי אַרְיֵה לֵוִין זַצַ"ל, שֶׁיּוֹם אֶחָד נִכְנַס אָדָם לְמִשְׂרַד יְשִׁיבַץ "עֵץ חַיִּים" וְעִמּוֹ סִפְרוֹ "שִׁבְעִים שָׁנָה בִּירוּשָׁלַיִם". נִכְנַס רַבִּי אַרְיֵה לַחֶדֶר, רָאָה סֵפֶר זֶה עַל הַשֻּׁלְחָן וְהֵחֵל לְעַלְעֵל בּוֹ, וּמָצָא כִּי אַחַד הַפְּרָקִים מֻקְדָּשׁ לְרַבָּהּ שֶׁל יְרוּשָׁלַיִם הָרַב שְׁמוּאֵל סַלַּנְט זַצַ"ל, אוֹתוֹ הֶעֱרִיץ מְאֹד. חָפֵץ הָיָה רַבִּי אַרְיֵה לְרָכְשׁוֹ וְשָׁאַל לִמְחִירוֹ. הֵשִׁיב לוֹ אוֹתוֹ אָדָם: שָׁלשׁ לִירוֹת. הוֹצִיא רַבִּי אַרְיֵה סְכוּם זֶה מִכִּיסוֹ וְשִׁלֵּם לוֹ.<p dir="rtl">
לְיָמִים כִּתֵּת רַבִּי אַרְיֵה רַגְלָיו וְחִפֵּשׂ הֵיכָן גָּר אוֹתוֹ אָדָם, טִפֵּס לַקּוֹמָה הָרְבִיעִית וּבָא אֵלָיו בִּטְרוּנְיָה: מַדּוּעַ בִּקַּשְׁתָּ מִמֶּנִּי שָׁלשׁ לִירוֹת בְּעַד סִפְרְךָ, וְאִלּוּ בְּאַחַת מֵחֲנֻיּוֹת הַסְּפָרִים מָצָאתִי סֵפֶר זֶה וּלְיָדוֹ פֶּתֶק כִּי מְחִירוֹ הַנָּקוּב הוּא חָמֵשׁ לִירוֹת?.."<p dir="rtl">
הֵשִׁיב לוֹ אוֹתוֹ אָדָם כִּי הַצֶּדֶק עִמּוֹ, וּמְחִירוֹ שֶׁל הַסֵּפֶר אָמְנָם חָמֵשׁ לִירוֹת, אוּלָם לִבְנֵי יְשִׁיבָה אָנֹכִי מַעֲנִיק הֲנָחָה, וְהַמְּחִיר עֲבוּרוֹ הוּא שָׁלשׁ לִירוֹת בִּלְבַד.<p dir="rtl">
הֵשִׁיב רַבִּי אַרְיֵה: אֵין אֲנִי בֶּן יְשִׁיבָה! אָנֹכִי עוֹבֵד רַק כִּ"מְלַמֵּד" בִּישִׁיבַת "עֵץ חַיִּים". וְעָמַד בְּתֹקֶף עַל כָּךְ שֶׁיְּשַׁלֵּם הַהֶפְרֵשׁ בַּמְּחִיר.. <span class="booklinks" onclick="sendBookLink(this)" onmouseover="setBookLinkTitle(this)">(איש צדיק היה)</span>)</small><p dir="rtl">
הֲיָדַעְתָּ?!<p dir="rtl">
אָסוּר לַעֲשׂוֹת פְּעֻלָּה לְהַטְעוֹת אֶת הַשֵּׁנִי, כְּגוֹן לִפְתֹּחַ בַּקְבּוּק יַיִן, כְּשֶׁחֲבֵרְךָ חוֹשֵׁב שֶׁהִנְּךָ פּוֹתֵחַ אֶת הַבַּקְבּוּק בִּמְיֻחָד עֲבוּרוֹ, וּבֶאֱמֶת הָיִיתָ בֵּין כֹּה פּוֹתְחוֹ לְצָרְכְּךָ.<p dir="rtl">
הֲיָדַעְתָּ?!<p dir="rtl">
אָסוּר לְהַפְצִיר בַּחֲבֵרְךָ שֶׁיִּסְעַד אֶצְלְךָ כְּשֶׁיּוֹדֵעַ אַתָּה שֶׁבְּוַדַּאי לֹא יִסְעַד אֶצְלְךָ [אֲבָל בְּלֹא הַפְצָרָה מֻתָּר לוֹמַר פַּעַם אוֹ שְׁתַּיִם אַף עַל פִּי שֶׁיּוֹדֵעַ שֶׁלֹּא יֹאכַל עִמּוֹ, שֶׁזֶּהוּ מִדֶּרֶךְ הַכָּבוֹד]. <span class="booklinks" onclick="sendBookLink(this)" onmouseover="setBookLinkTitle(this)">(בן איש חי, ש"ר, תצא)</span><p dir="rtl">
הֲיָדַעְתָּ?!<p dir="rtl">
אָסוּר לִלְבּשׁ בִּגְדֵי חַיָּל כְּדֵי שֶׁיּוּקַל עָלָיו עֲצִירַת "טְרֶמְפְּ".<p dir="rtl">
הֲיָדַעְתָּ?!<p dir="rtl">
אָסוּר לְהַבְטִיחַ הַבְטָחוֹת לְבוֹחֲרֶיךָ כְּשֶׁאֵינְךָ חוֹשֵׁב לְקַיְּמָן - מִלְּבַד אִסּוּר הַשֶּׁקֶר שֶׁבַּדָּבָר.<p dir="rtl">
<small>(<b>אוּלַי טוֹעִים בִּי בְּנֵי אָדָם..</b><p dir="rtl">
רַב גָּדוֹל נִקְרָה פַּעַם לְבֵיתוֹ שֶׁל רַבִּי יִשְׂרָאֵל סַלַּנְטֵר, הִזְמִינוֹ רַבִּי יִשְׂרָאֵל לִטְעֹם דְּבַר מָה, וְהוֹסִיף שֶׁהַמַּאֲכָל כָּשֵׁר בְּלִי חֲשָׁשׁ. תָּמַהּ הָאוֹרֵחַ וְלֹא הֵבִין פֵּשֶׁר דְּבָרָיו, וְרַבִּי יִשְׂרָאֵל הִסְבִּיר לוֹ, כִּי לְגַבָּיו עַצְמוֹ יוּכַל לִהְיוֹת כִּי הַמַּאֲכָל אֵינוֹ כָּשֵׁר כַּאֲשֶׁר הוּא נֶהֱנָה מִשֶּׁל אֲחֵרִים - מִשֶּׁל הַנָּדִיב שֶׁתָּמַךְ בּוֹ, כַּיָּדוּעַ, וְאוּלַי הֵם טוֹעִים בּוֹ וּמַעֲרִיכִים אוֹתוֹ יוֹתֵר מֵעֶרְכּוֹ, וַהֲרֵי זֶה מַתְּנַת טָעוּת וְהוּא גָּזֵל בְּיָדוֹ, אֲבָל לְגַבֵּי הָאוֹרֵחַ אֵין כָּל חֲשָׁשׁ וּפִקְפּוּק, שֶׁכֵּן הוּא כְּבָר קָנָה בְּשִׁנּוּי רְשׁוּת, וַהֲרֵי הוּא מַאֲכָל כָּשֵׁר לְכָל הַדֵּעוֹת.<p dir="rtl">
מִי שֶׁהִכִּיר אֶת רַבִּי יִשְׂרָאֵל, יוֹדֵעַ הָיָה שֶׁלֹּא הָיָה נוֹהֵג בִּבְדִיחוֹת בְּמָקוֹם שֶׁלֹּא רָאָה תּוֹעֶלֶת, וּבְוַדַּאי בֶּאֱמֶת נָקַף הַחֲשָׁשׁ בְּלִבּוֹ שֶׁאוּלַי יֵשׁ בְּמָמוֹנוֹ סְפֵק גָּזֵל. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"א עמ' 352)</span>)</small><p dir="rtl">
הֲיָדַעְתָּ?!<p dir="rtl">
לְבַקֵּשׁ תְּרוּמוֹת עֲבוּר נִצְרָכִים וּלְתָאֵר אֶת מַצָּבָם בְּאֹפֶן חָמוּר יוֹתֵר מִמַּה שֶּׁהוּא בֶּאֱמֶת כְּדֵי לְשַׁכְנֵעַ אֶת הַנּוֹתֵן - יֵשׁ בָּזֶה מִשּׁוּם גְּנֵבַת דַּעַת, וְאוּלַי גַּם כֵּן גָּזֵל, כֵּיוָן שֶׁהַנּוֹתֵן נוֹתֵן עַל דַּעַת כַּוָּנָה מְסֻיֶּמֶת דַּוְקָא.<p dir="rtl">
הֲיָדַעְתָּ?!<p dir="rtl">
אָסוּר לְהִשְׁתַּמֵּשׁ בִּתְעוּדַת זַכָּאוּת שֶׁל מִישֶׁהוּ אַחֵר, כְּגוֹן בְּפִנְקַס קֻפַּת חוֹלִים שֶׁל אַחֵר וְכַדּוֹמֶה, וְאַף שֶׁהִנְּךָ גַּם חָבֵר שֶׁל אוֹתָהּ זַכָּאוּת, מִשּׁוּם גְּנֵבַת דַּעַת. וְאִם אֵינְךָ חָבֵר לְאוֹתָהּ זַכָּאוּת וּמִשְׁתַּמֵּשׁ בְּשֶׁל חֲבֵרְךָ, כְּגוֹן כַּרְטִיס קְנִיָּה בְּמָקוֹם הַמְיֹעָד לְחַיָּלִים וְכַדּוֹמֶה, אוֹ לְבִישַׁת בִּגְדֵי חַיָּל לִזְכֻיּוֹת מְסֻיָּמוֹת - גַּם בָּזֶה יֵשׁ מִשּׁוּם גָּזֵל גָּמוּר.<p dir="rtl">
<small>(<b>אֵין לַעֲשׂוֹת "חֻמְרוֹת" עַל חֶשְׁבּוֹן הַזּוּלַת</b><p dir="rtl">
לְרַבִּי יִשְׂרָאֵל מִסַּלַּנְט נִזְדַּמֵּן פַּעַם לִנְסֹעַ לְאֶחָד מִמְּקוֹמוֹת הַמַּרְפֵּא שֶׁבְּגֶרְמַנְיָה עִם רַב גָּדוֹל אֶחָד. בַּדֶּרֶךְ נִגַּשׁ רַבִּי יִשְׂרָאֵל לַמִּזְנוֹן בְּאַחַת הַתַּחֲנוֹת וְקָנָה לַחְמָנִיּוֹת לַאֲרוּחַת הַבֹּקֶר. הָרַב הַהוּא - שֶׁהִצְטַיֵּד לְכָל יְמֵי הַנְּסִיעָה בְּלֶחֶם, שֶׁכְּבָר הִסְפִּיק לְהִתְיַבֵּשׁ וּלְהִתְקַלְקֵל, כְּדֵי שֶׁלֹּא יִתְגָּאֵל בְּפַת עַכּוּ"ם - תָּמַהּ מְאֹד עַל רַבִּי יִשְׂרָאֵל שֶׁאֵינֶנּוּ נִזְהָר בְּכָךְ.<p dir="rtl">
רַבִּי יִשְׂרָאֵל בֵּאֵר לוֹ, שֶׁהוּא נוֹסֵעַ לִמְקוֹם הַהַבְרָאָה עַל חֶשְׁבּוֹן יְדִידוֹ שֶׁנָּתַן לוֹ אֶת הַכֶּסֶף בִּתְנַאי מְפֹרָשׁ שֶׁיַּעֲזֹב אֶת כָּל הַחֻמְרוֹת הַמַּפְרִיעוֹת אֶת הַבְרָאָתוֹ כְּדֵי שֶׁיּוּכַל לָשׁוּב לְאֵיתָנוֹ. אִם יִתְנַהֵג גַּם הוּא כְּאוֹתוֹ רַב לְהָכִין לוֹ צֵדָה מֵהַבַּיִת - יִסְתַּיֵּג מֵאֲכִילָה פַּת פַּלְטֵר שֶׁאֵינָהּ אֶלָּא חֻמְרָה יְתֵרָה, אֲבָל לְעֻמַּת זֶה יִתְפַּטֵּם בִּמְזוֹנוֹת מְקֻלְקָלִים וְיַעֲבֹר עַל אִסּוּר גָּזֵל וּגְנֵבַת דַּעַת. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"א עמ' 359)</span><p dir="rtl">
<b>עַל פָּחוֹת מִשְּׁוֵה פְּרוּטָה!</b><p dir="rtl">
רַבִּי שִׂמְחָה זִיסְל מִקֶּלֶם הָיָה נוֹסֵעַ לְהַתְרִים עֲבוּר הַיְשִׁיבָה. אַף שֶׁעָשָׂה זֹאת שֶׁלֹּא עַל מְנָת לְקַבֵּל פְּרָס - הוֹצָאוֹת הַנְּסִיעָה הָיוּ עַל חֶשְׁבּוֹן הַיְשִׁיבָה. פַּעַם אַחַת, כְּשֶׁחָזַר, נִכְנַס לַמִּשְׂרָד וְהִגִּישׁ דִּין וְחֶשְׁבּוֹן, עִמּוֹ הִגִּישׁ חֲצִי סִיגָרִיָּה שֶׁנִּשְׁאֲרָה אֶצְלוֹ בִּגְמַר פְּעֻלָּתוֹ וְהֶחֱזִירָהּ לַמִּשְׂרָד.)</small><p dir="rtl">
הֲיָדַעְתָּ?!<p dir="rtl">
אָסוּר לִשְׁאֹל מוֹכֵר מְחִירוֹ שֶׁל חֵפֶץ מְסֻיָּם כְּשֶׁאֵין בְּדַעְתְּךָ לִקְנוֹתוֹ, כֵּיוָן שֶׁהִנְּךָ גּוֹנֵב אֶת דַּעְתּוֹ בְּחָשְׁבוֹ שֶׁהִתְעַנְיְנוּתְךָ עַל מְנָת לִקְנוֹת, אֶלָּא אִם כֵּן שׁוֹאֵל אַתָּה עַל מְנָת לָדַעַת אֵצֶל מִי נִתָּן לְהַשִּׂיג חֵפֶץ זֶה זוֹל יוֹתֵר, וְכָל שֶׁכֵּן אִם טוֹעֵם אַתָּה מִמִּצְרְכֵי הַמָּזוֹן וְאֵין בְּדַעְתְּךָ לִקְנוֹת - בְּכָךְ יֵשׁ בְּנוֹסָף גַּם אִסּוּר גָּזֵל, וְאַף שֶׁטּוֹעֵם דָּבָר מוּעָט. <span class="booklinks" onclick="sendBookLink(this)" onmouseover="setBookLinkTitle(this)">(בן איש חי, כי תצא, ש"ר)</span><p dir="rtl">
הֲיָדַעְתָּ?!<p dir="rtl">
אָסוּר לְהַרְאוֹת חִבָּה יְתֵרָה לַחֲבֵרוֹ כְּשֶׁאֵין פִּיו וְלִבּוֹ שָׁוִים, מִשּׁוּם גְּנֵבַת דַּעַת.<p dir="rtl">
הֲיָדַעְתָּ?!<p dir="rtl">
פְּעָמִים מָצוּי שֶׁבָּא אוֹרֵחַ בְּשָׁעָה שֶׁמְּהַוֶּה מַעֲמָסָה עַל בְּנֵי הַבַּיִת, וּכְשֶׁעוֹמֵד לָצֵאת - לְשִׂמְחָתָם - אוֹמְרִים לוֹ מִצַּד הַנִּימוּס: לָמָּה אַתָּה מְמַהֵר? שֵׁב עוֹד קְצָת.. וְזֶהוּ אָסוּר מִשּׁוּם גְּנֵבַת דַּעַת.<p dir="rtl">
<small>(מְסֻפָּר עַל הַגָּאוֹן רַבִּי יַעֲקֹב יִשְׂרָאֵל קַנְיֵיבְסְקִי זַצַ"ל שֶׁמָּסַר שִׁעוּר בִּשְׁנַת תשמ"ה בְּיוֹם הַזִּכָּרוֹן שֶׁל הַ"חֲזוֹן אִישׁ" זַצַ"ל, וְהִנֵּה כַּמָּה יָמִים לְאַחַר הַשִּׁעוּר אָמַר לְרַב אֶחָד בְּזֶה הַלָּשׁוֹן: "יֵשׁ לִי צַעַר וְעָגְמַת נֶפֶשׁ, כִּי הִנֵּה בַּשִּׁעוּר הֵבֵאתִי קֻשְׁיָה מֵהַ'בִּרְכֵּי יוֹסֵף' בְּהִלְכוֹת תְּפִלִּין, וַאֲנִי הִגַּעְתִּי לַ'בִּרְכֵּי יוֹסֵף' הַזֶּה מִגִּלְיוֹן רַבִּי עֲקִיבָא אִיגֶר עַל הָרַמְבַּ"ם בְּהִלְכוֹת יוֹם הַכִּפּוּרִים שֶׁמְּצַיֵּן לְ'בִרְכֵּי יוֹסֵף' זֶה, וּכְשֶׁאָמַרְתִּי אֶת הַשִּׁעוּר, שָׁכַחְתִּי לוֹמַר שֶׁהַ'בִּרְכֵּי יוֹסֵף' יָדוּעַ לִי מֵרַבִּי עֲקִיבָא אִיגֶר, וְזֶה גְּנֵבַת דַּעַת - שֶׁהַשּׁוֹמְעִים יַחְשְׁבוּ אוֹתִי לְבָקִי בַּ'בִּרְכֵּי יוֹסֵף'.. רָצִיתִי לוֹמַר שֶׁרַבִּי עֲקִיבָא אִיגֶר מְצַיֵּן לַ'בִּרְכֵּי יוֹסֵף', אֲבָל מָה אֶעֱשֶׂה שֶׁאֲנִי זָקֵן וְשׁוֹכֵחַ.. <span class="booklinks" onclick="sendBookLink(this)" onmouseover="setBookLinkTitle(this)">(פניני רבנו הקהלות יעקב עמ' צג)</span><p dir="rtl">
XXX<p dir="rtl">
יְהוּדִי מֵעִיר סְלוֹנִים דְּלִיטָא קָנָה מֵאֲצִיל בַּעַל הָאֲחֻזָּה הַמְּקוֹמִי 28 כִּכְּרוֹת דְּבַשׁ בִּמְחִיר חָמֵשׁ רוּבָּל כָּל כִּכָּר. בְּבוֹא הַסּוֹחֵר הַבַּיְתָה, שָׁקַל אֶת הַדְּבַשׁ, וּמָצָא שֶׁמִּשְׁקָלוֹ 38 כִּכָּר. גָּמַר בְּלִבּוֹ לִנְסֹעַ חֲזָרָה אֶל הַגּוֹי בַּעַל הָאֲחֻזָּה וּלְשַׁלֵּם לוֹ בְּעַד הַדְּבַשׁ הָעֹדֶף אֲשֶׁר מָצָא. בְּבוֹאוֹ אֶל הָאָצִיל גִּלָּה לוֹ כִּי בְּטָעוּת נָתַן לוֹ עֹדֶף שֶׁל דְּבַשׁ, וְתַחַת 28 כִּכָּר מָצָא 38, וּמִיָּד הוֹשִׁיט לוֹ הַיְּהוּדִי אֶת יִתְרַת הַכֶּסֶף סַךְ חֲמִשִּׁים רוּבָּל. הִשְׁתּוֹמֵם הָאָצִיל הַגּוֹי לְהִוָּכַח בְּיָשְׁרוֹ שֶׁל הַיְּהוּדִי, וַיֹּאמַר: עַתָּה הִנְנִי רוֹאֶה בַּעֲלִיל כִּי אַךְ לַשָּׁוְא יְבַקְשׁוּ שׂוֹנְאֵי הַיְּהוּדִים תּוֹאֲנוֹת וַעֲלִילוֹת רֶשַׁע עֲלֵיכֶם לְבַזּוֹתְכֶם וּלְהַשְׁמִיצְכֶם כִּי אַךְ מִרְמָה וְעשֶׁק אַתֶּם אוֹהֲבִים."<p dir="rtl">
הִמְשִׁיךְ הָאָצִיל לַחְקֹר אֶת הָרוֹכֵל עַל מַצָּבוֹ הַכַּלְכָּלִי. סִפֵּר לוֹ הַיְּהוּדִי כִּי מַצָּבוֹ בַּמַּעֲמָד הַבֵּינוֹנִי, וְהוּא שָׂמֵחַ בְּחֶלְקוֹ עַל אַף שֶׁאֵין לוֹ דִּירָה מִשֶּׁלּוֹ. כִּשְׁמֹעַ הָאָצִיל כֵּן, פָּנָה וְאָמַר לוֹ: "אִם כֵּן, אֵפוֹא, יְהוּדִי כָּשֵׁר, בְּנֵה לְךָ בַּיִת, וַאֲנִי אֲצַוֶּה לִכְרֹת לְמַעַנְךָ עֵצִים דֵּי הַצֹּרֶךְ מֵהַיַּעַר שֶׁלִּי. אַל תַּחְסֹךְ בָּזֶה. תָּקִים לְךָ עַל חֶשְׁבּוֹנִי בִּנְיָן גָּדוֹל וְרָחָב לְבַל תֵּאָלֵץ לָנוּעַ מִדֵּי שָׁנָה בְּשָׁנָה לְהַחֲלִיף דִּירָה בִּשְׂכִירוּת.<p dir="rtl">
"וְעַתָּה," סִיֵּם הָאָצִיל, "אֶת חֲמִשִּׁים הָרוּבָּל, הָעֹדֶף שֶׁהֵשַׁבְתִּי לִי עֲבוּר הַדְּבַשׁ, הִנְנִי מַחֲזִיר לְךָ בְּמַתָּנָה גְּמוּרָה לְאוֹת עַל יָשְׁרְךָ, וְהַיּוֹם אַצִּיג אוֹתְךָ לְאוֹת וּלְמוֹפֵת בִּפְנֵי יְדִידַי בַּעֲלֵי הָאֲחֻזּוֹת אֲשֶׁר יָבֹאוּ אֶל בֵּיתִי אֶל הַמִּשְׁתֶּה אֲשֶׁר הֵכַנְתִּי לָהֶם, לְמַעַן יַאֲמִינוּ כִּי הַיְּהוּדִים אֲנָשִׁים כֵּנִים וִישָׁרִים הֵמָּה, וְלֹא יוֹסִיפוּ לְהַאֲמִין לַשְּׁקָרִים הַמּוֹפִיעִים בְּכִתְבֵי הָעֵת הָאַנְטִישֵׁמִיִּיּם." <span class="booklinks" onclick="sendBookLink(this)" onmouseover="setBookLinkTitle(this)">(הזהרו בממון חבריכם, עמ' שעח)</span>)</small><p dir="rtl">
<h2 dir="rtl" id="230_neki_kapaiim, פרק ו הונאת גוי">פֶּרֶק ו - הוֹנָאַת גּוֹי</h2><p dir="rtl">
הֲיָדַעְתָּ?!<p dir="rtl">
אִסּוּר גְּזֵלָה הִנּוֹ בֵּין מִיהוּדִי בֵּין מִגּוֹי, בֵּין מִגָּדוֹל בֵּין מִקָּטָן, וְאַף אִם צִעַרְךָ הַגּוֹי - אָסוּר לִגְנֹב מִמֶּנּוּ. <span class="booklinks" onclick="sendBookLink(this)" onmouseover="setBookLinkTitle(this)">(בן איש חי)</span><p dir="rtl">
וַאֲפִלּוּ לִגְנֹב דַּעְתּוֹ שֶׁל גּוֹי אָסוּר, כְּגוֹן לוֹמַר לוֹ עַל דָּבָר פָּגוּם שֶׁהוּא שָׁלֵם, אוֹ לִמְכֹּר לוֹ בְּהֵמָה טְרֵפָה וְלוֹמַר לוֹ שֶׁנִּשְׁחֲטָה.<p dir="rtl">
הֲיָדַעְתָּ?!<p dir="rtl">
אָסוּר לְהַטְעוֹת גּוֹי בַּחֶשְׁבּוֹן. וְגוֹי שֶׁטָּעָה מֵעַצְמוֹ בַּחֶשְׁבּוֹן לְרָעָתוֹ - אֵינְךָ חַיָּב לְהַעֲמִידוֹ עַל טָעוּתוֹ, אָמְנָם כְּשֶׁיִּתָּכֵן שֶׁיֵּצֵא מִכָּךְ חִלּוּל ה' בְּאֹפֶן שֶׁיַּרְגִּישׁ בְּכָךְ לְבַסּוֹף - אָסוּר, אוּלָם מֻתָּר לִמְכֹּר לוֹ חֵפֶץ בִּמְחִיר יָקָר מֵהָרָגִיל.<p dir="rtl">
<small>(<b>גֶּזֶל הַגּוֹי אָסוּר - וְלֹא מִשְׁתַּלֵּם!</b><p dir="rtl">
מוּבָא בְּתָנָא דְבֵי אֵלִיָּהוּ שֶׁסִּפֵּר אֵלִיָּהוּ הַנָּבִיא: מַעֲשֶׂה בְּאֶחָד שֶׁסִּפֵּר לִי שֶׁעָשָׂה עַוְלָה לְגוֹי בִּמְדִידַת הַתְּמָרִים שֶׁמָּכַר לוֹ, וְאַחַר כָּךְ קָנָה בְּכָל הַמָּעוֹת שֶׁמֶן, וְנִשְׁבַּר הַכַּד וְנִשְׁפַּךְ הַשֶּׁמֶן. וְאָמַרְתִּי: בָּרוּךְ הַמָּקוֹם, שֶׁאֵין לְפָנָיו מַשּׂוֹא פָּנִים, וְהַכָּתוּב אוֹמֵר "לֹא תִגְנֹב", וְגֶזֶל הַגּוֹי אָסוּר. עַד כָּאן.<p dir="rtl">
וַאֲנִי כּוֹתֵב זֹאת לְדוֹרוֹת, שֶׁרָאִיתִי רַבִּים גָּדְלוּ וְהֶעֱשִׁירוּ מִטָּעוּת שֶׁהִטְעוּ אֶת הַגּוֹיִם וְלֹא הִצְלִיחוּ, וְיָרְדוּ נִכְסֵיהֶם לַטִּמְיוֹן וְלֹא הִנִּיחוּ אַחֲרֵיהֶם בְּרָכָה. (רבי משה רבקש, באר הגולה - חו"מ סי שמח)<p dir="rtl">
וְכָתַב הַ"בֶּן אִישׁ חַי" <span class="booklinks" onclick="sendBookLink(this)" onmouseover="setBookLinkTitle(this)">(כי תצא נ)</span>: הַגּוֹזֵל מֵהַגּוֹי גּוֹרֵם שֶׁהַשַּׂר שֶׁל הַגּוֹיִם בַּשָּׁמַיִם יִגְנֹב וְיִגְזֹל שֶׁפַע קְדֻשָּׁה הָרָאוּי לִשָּׁפַע לְיִשְׂרָאֵל - מִדָּה כְּנֶגֶד מִדָּה.<p dir="rtl">
XXX<p dir="rtl">
פַּעַם עָזַב הֶ"חָפֵץ חַיִּים" אֶת בֵּיתוֹ לִזְמַן יָדוּעַ, וְיָשַׁב לִלְמֹד בִּפְרִישׁוּת בָּעִיר הַסְּמוּכָה ווֹסִילִישׁוֹק. פַּעַם נִזְדַּקֵּק לָעֶגְלוֹנִים שֶׁל רָאדִין וּבִקֵּשׁ מֵהֶם לִמְסֹר מִכְתָּב דָּחוּף לְאִשְׁתּוֹ. הָעֶגְלוֹנִים, שֶׁהָיוּ סַקְרָנִים, פָּתְחוּ אֶת הַמִּכְתָּב, וּמַה הִשְׁתּוֹמְמוּ לִקְרֹא בּוֹ, שֶׁהוּא מַזְהִיר אֶת אִשְׁתּוֹ שֶׁלֹּא תִתֵּן אֶת פָּרָתָהּ לָצֵאת בְּיוֹם הַשּׁוּק לִרְחוֹבוֹת הָעִיר, כִּי בְּיוֹם זֶה עוֹבְרוֹת הַרְבֵּה עֲגָלוֹת שֶׁל נָכְרִים, וְהַפָּרָה עֲלוּלָה לִסְחֹב מֵהֶן קְצָת תֶּבֶן אוֹ קַשׁ, וֶהֱיוֹת שֶׁבֶּן נֹחַ אֵינוֹ מוֹחֵל אַף עַל פָּחוֹת מִשְּׁוֵה פְּרוּטָה - יִכָּשְׁלוּ בָּזֶה בַּעֲוֹן גָּזֵל. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"ד עמ' 107)</span>)</small><p dir="rtl">
הֲיָדַעְתָּ?!<p dir="rtl">
בִּכְלַל אִסּוּר לִגְנֹב דַּעַת הַגּוֹי הוּא - שֶׁאָסוּר לְקַלֵּל אֶת הַגּוֹי בִּשְׂפָתְךָ כְּשֶׁהוּא חוֹשֵׁב שֶׁהִנְּךָ מְבָרְכוֹ, וּכְגוֹן שֶׁהַגּוֹי מִתְעַטֵּשׁ וְהִנְּךָ מְקַלְּלוֹ - וְהוּא בְּמַחֲשָׁבָה שֶׁהִנְּךָ מְבָרְכוֹ. <span class="booklinks" onclick="sendBookLink(this)" onmouseover="setBookLinkTitle(this)">(ספר חסידים)</span><p dir="rtl">
<h2 dir="rtl" id="230_neki_kapaiim, פרק ז מקח וממכר">פֶּרֶק ז - מִקָּח וּמִמְכָּר</h2><p dir="rtl">
הֲיָדַעְתָּ?!<p dir="rtl">
אָסוּר לִמְכֹּר דָּבָר שֶׁיֵּשׁ בּוֹ פְּגָם מִבְּלִי לְהוֹדִיעַ לַקּוֹנֶה עַל הִמָּצְאוּת הַפְּגָם, אַף עַל פִּי שֶׁהִנְּךָ מוֹכְרוֹ בִּמְחִיר הַשָּׁוֶה לְעֶרְכּוֹ אַחַר הַפְּגָם. וְאִם מָכַרְתָּ חֵפֶץ שֶׁכָּזֶה, עָלֶיךָ לְהַחֲזִיר לַקּוֹנֶה אֶת דָּמָיו, וְאַף שֶׁהִשְׁתַּמֵּשׁ בּוֹ כְּדֶרֶךְ הַמִּשְׁתַּמְּשִׁים. וּמַהוּ נֶחְשָׁב לִפְגָם? כֹּל שֶׁמַּקְפִּידִים בְּנֵי אָדָם לְבִלְתִּי לִקְנוֹת חֵפֶץ עִם פְּגָם כָּזֶה. <span class="booklinks" onclick="sendBookLink(this)" onmouseover="setBookLinkTitle(this)">(חו"מ סי' רלז סעי' יג-יד)</span><p dir="rtl">
הֲיָדַעְתָּ?!<p dir="rtl">
אָסוּר לִצְבֹּעַ כֵּלִים יְשָׁנִים שֶׁיֵּרָאוּ כַּחֲדָשִׁים. כְּמוֹ כֵן אָסוּר לְעָרֵב מְעַט סְחוֹרָה מְשֻׁבַּחַת בִּסְחוֹרָה גְּרוּעָה כְּדֵי שֶׁתֵּרָאֶה כָּל הַסְּחוֹרָה מְשֻׁבַּחַת.<p dir="rtl">
וּבְוַדַּאי שֶׁצָּרִיךְ בַּעַל חֲנוּת מִצְרְכֵי מָזוֹן לְהִמָּנַע מִלִּמְכֹּר סְחוֹרָה יְשָׁנָה בְּתוֹרַת חֲדָשָׁה.<p dir="rtl">
הֲיָדַעְתָּ?!<p dir="rtl">
אָסוּר לְהַפְקִיעַ שְׁעָרִים, כְּלוֹמַר, לִמְכֹּר בִּמְחִיר הָעוֹלֶה עַל הַמְּחִיר הַמְקֻבָּל. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' רכז סעי' כא)</span><p dir="rtl">
<small>(<b>רְאוּ בְּרִיָּה שֶׁבָּרָאתִי בְּעוֹלָמִי!</b><p dir="rtl">
סִפֵּר רַבִּי שָׁלוֹם מָרְדְּכַי הַכֹּהֵן שְׁבַדְרוֹן זַצַ"ל עַל רַבּוֹ רַבִּי אֵלִיָּהוּ הַכֹּהֵן דּוּשְׁנִיצֵר זַצַ"ל, רַ"מ וּמַשְׁפִּיעַ רוּחָנִי בִּישִׁיבַת פֶּתַח תִּקְוָה, אֲשֶׁר זְהִירוּתוֹ וְדִקְדּוּקָיו בְּעִנְיָנִים שֶׁבֵּין אָדָם לַחֲבֵרוֹ בִּכְלָל וּבְמִלֵּי דִּנְזִיקִין וְחֶרְדַּת גָּזֵל בִּפְרָט הָיוּ לְמַעְלָה מֵהַשָּׂגַת אֱנוֹשׁ, כִּי הָיָה לוֹ בֵּן בְּשֵׁם ר' אָשֵׁר שֶׁנָּסַע לַאֲמֶרִיקָה וְהִשְׁאִיר לְאָבִיו פַּרְדֵּס בְּרָמַת הַשָּׁרוֹן. עָבְרָה אָז תְּקוּפָה קָשָׁה עַל הַפַּרְדֵּסָנִים עֵקֶב מַשְׁבֵּר חָמוּר בְּמִסְחַר הַתַּפּוּזִים, כָּךְ שֶׁהִגִּיעַ הַמַּצָּב שֶׁהַהוֹצָאָה הָיְתָה יְתֵרָה עַל הַהַכְנָסָה. הֻצְרַךְ אֵפוֹא רַבִּי אֵלִיָּהוּ לְהִכָּנֵס בְּחוֹבוֹת כְּדֵי לְקַיֵּם אֶת הָאִילָנוֹת. לִבּוֹ הָיָה דָּוֶה עַל הַחוֹבוֹת הָעוֹלִים וּגְדֵלִים וְעַל הַמַּצָּב בִּישׁ אֵלָיו נִקְלַע - דָּבָר הַנּוֹגֵד אֶת הַשְׁקָפַת עוֹלָמוֹ. נוֹסָף לְכָךְ לִבּוֹ הָיָה דּוֹאֵג וְחָרֵד שֶׁלֹּא יַעֲזֹב אֶת הָעוֹלָם הַזֶּה עִם חוֹבוֹת וְיִהְיֶה, חָלִילָה, בִּכְלַל "לֹוֶה רָשָׁע וְלֹא יְשַׁלֵּם". הוּא הִרְבָּה בִּתְפִלּוֹת וְשָׁפַךְ שִׂיחוֹ לִפְנֵי ה', וְגַם הָיָה מְבַקֵּשׁ מִכָּל מַכִּיר שֶׁפָּגַשׁ שֶׁיִּתְפַּלֵּל עָלָיו שֶׁיִּזְכֶּה לְהִפָּטֵר מִן הַפַּרְדֵּס, לְמָכְרָהּ וְלִפְרֹעַ כָּל חוֹבוֹתָיו.<p dir="rtl">
אֶחָד מִתַּלְמִידָיו, שֶׁנַּעֲשָׂה לְאַחַר נִשּׂוּאָיו מְתַוֵּךְ דִּירוֹת וּמִגְרָשִׁים, חִפֵּשׂ וּמָצָא יְהוּדִי אֲמֶרִיקָאִי שֶׁרָצָה לִקְנוֹת פַּרְדֵּס. הוּא הִפְגִּישׁ אֶת ר' אֵלִיָּהוּ עִמּוֹ, וְיַחְדָּו נָסְעוּ שְׁלָשְׁתָּם לְרָמַת הַשָּׁרוֹן. בָּאוֹטוֹבּוּס יָשַׁב ר' אֵלִיָּהוּ לְיַד הַקּוֹנֶה וְשׂוֹחַח עִמּוֹ: "הֲרֵי הַכָּתוּב אוֹמֵר 'וְלֹא תוֹנוּ אִישׁ אֶת עֲמִיתוֹ', לָכֵן חוֹבָה עָלַי לִמְנוֹת כָּל הַחֶסְרוֹנוֹת שֶׁנִּמְצָאִים בַּפַּרְדֵּס שֶׁלִּי: אִילָן אֶחָד נִתְגַּלּוּ בּוֹ תּוֹלָעִים; אִילָן שֵׁנִי נִתְמַעֲטוּ פֵּרוֹתָיו; אִילָן שְׁלִישִׁי יָבֵשׁ וְכַדּוֹמֶה.. וְעַתָּה, דַּע לְךָ, יַקִּירִי: בַּגְּמָרָא אָמְרוּ, הָרוֹצֶה לְאַבֵּד מְעוֹתָיו יִשְׂכֹּר פּוֹעֲלִים וְאַל יֵשֵׁב עִמָּהֶם <span class="booklinks" onclick="sendBookLink(this)" onmouseover="setBookLinkTitle(this)">(ב"ב כט, ב)</span>. כְּלָל זֶה נֶאֱמַר בְּכָל מַצָּב, קַל וָחֹמֶר בְּפַרְדֵּסִי שֶׁיֵּשׁ בּוֹ כָּל כָּךְ הַרְבֵּה "חֶסְרוֹנוֹת". לָכֵן אֲנִי מוֹדִיעֲךָ: אִם לֹא תּוּכַל אַתָּה בְּעַצְמְךָ לְעָבְדָהּ, הֲרֵי אַתָּה מַנִּיחַ מְעוֹתֶיךָ עַל קֶרֶן הַצְּבִי.."<p dir="rtl">
הַקּוֹנֶה שָׁמַע בְּסַבְלָנוּת כָּל הַדְּבָרִים, וְשָׁתַק כְּאוֹמֵר: "וִיהִי מָה - אֲנִי קוֹנֶה!"<p dir="rtl">
כְּשֶׁהִגִּיעַ הָאוֹטוֹבּוּס לְרָמַת הַשָּׁרוֹן, הָלְכוּ לַפַּרְדֵּס. הִתְחִיל ר' אֵלִיָּהוּ לְהַרְאוֹת לַקּוֹנֶה אֶת כָּל הַחֶסְרוֹנוֹת שֶׁמָּנָה, כִּי הֲרֵי אֵינָהּ דּוֹמָה שְׁמִיעָה לִרְאִיָּה.. וְהִצְבִּיעַ לוֹ: הִנֵּה הָעֵץ הַמְתֻלָּע, הִנֵּה הָעֵץ הַיָּבֵשׁ, כָּאן יֵשׁ בּוֹר וְכוּ'. הַלָּה עָמַד בִּשְׁתִיקָתוֹ וְאֵינוֹ זָז מֵעֶמְדָּתוֹ. הוּא מוּכָן לִקְנוֹת!<p dir="rtl">
לְפֶתַע נֶעֱצַר הָאִישׁ וְלָגַם נוֹזֵל מִתּוֹךְ צִנְצֶנֶת שֶׁהוֹצִיא מִכִּיסוֹ. נִתֵּר ר' אֵלִיָּהוּ מִמְּקוֹמוֹ וּשְׁאָלוֹ מַה קָּרָה. וַיַּעַן הַקּוֹנֶה: "רַבִּי, אַל בֶּהָלָה. הֱיוֹת וְיֵשׁ לִי לֵב חַלָּשׁ, נָתַן לִי הָרוֹפֵא תְּרוּפָה לְגָמְעָהּ מִדֵּי זְמַן מְסֻיָּם."<p dir="rtl">
- - - רַק יָצְאוּ הַדְּבָרִים מִפִּי הָאִישׁ, מִיָּד בִּטֵּל ר' אֵלִיָּהוּ אֶת הַמִּקָּח, בְּהַפְטִירוֹ: "הַקָּדוֹשׁ-בָּרוּךְ-הוּא יִשְׁלַח לְךָ רְפוּאָה שְׁלֵמָה בִּמְהֵרָה, אֲבָל אֲנִי אֶת פַּרְדֵּסִי לֹא אוּכַל לִמְכֹּר לְךָ בְּשׁוּם פָּנִים וָאֹפֶן!"<p dir="rtl">
כָּאן פָּקְעָה סַבְלָנוּתוֹ שֶׁל הַקּוֹנֶה, וְטָעַן: "מָה אִכְפַּת לְךָ, רַבִּי? אֲנִי מַסְכִּים לִקְנוֹת הַפַּרְדֵּס!" אוּלָם ר' אֵלִיָּהוּ לֹא נָסוֹג בּוֹ, וַיֹּאמֶר לוֹ: "וְכִי בִּשְׁבִיל שֶׁאַתָּה לֹא מֵבִין שֶׁמִּקָּח זֶה לֹא טוֹב עֲבוּרְךָ, הֲמֻתָּר לִי לְהוֹנוֹת אוֹתְךָ? הֲרֵי אָמַרְתִּי לְךָ כִּי 'הָרוֹצֶה לְאַבֵּד מְעוֹתָיו יִשְׂכֹּר פּוֹעֲלִים וְאַל יֵשֵׁב עִמָּהֶם', אִם כֵּן, כֵּיצַד יוּכַל אָדָם בַּעַל לֵב חַלָּשׁ לְטַפֵּל בְּעַצְמוֹ עִם פַּרְדֵּס קָשֶׁה כְּשֶׁלִּי? לֹא וָלֹא! אֶת הַפַּרְדֵּס לֹא אֶמְכֹּר לְךָ!"<p dir="rtl">
מִיָּד פָּנָה הַלָּה וְהָלַךְ לוֹ, וְחָזַר לְפֶתַח תִּקְוָה.<p dir="rtl">
יֵשׁ לְשַׁעֵר, כִּי בְּאוֹתָהּ שָׁעָה שֶׁנָּשָׂא וְנָתַן רַבִּי אֵלִיָּהוּ בִּמְכִירַת הַפַּרְדֵּס, כִּנֵּס הַקָּדוֹשׁ-בָּרוּךְ-הוּא אֶת פָּמַלְיָא שֶׁל מַעְלָה, וְהִצְבִּיעַ לָהֶם לֵאמֹר: רְאוּ בְּרִיָּה שֶׁבָּרָאתִי בְּעוֹלָמִי! הַכֹּל עֲמֵלִים לְהַשְׁבִּיחַ מִקְחָם, וּמַתִּירִים לְעַצְמָם לְהוֹנוֹת וּלְרַמּוֹת וּבִלְבַד שֶׁהוֹנָם יִגְדַּל וְיִפְרֹץ, וְאִלּוּ עַבְדִּי אֵלִיָּהוּ אֲהוּבִי - הֲבֶן אֱנוֹשׁ הוּא, אוֹ מַלְאָךְ? "לֵית דֵּין בַּר אִינָשׁ. אִיכָּא דְּאָמְרֵי: כְּגוֹן דֵּין בַּר אִינָשׁ!" <span class="booklinks" onclick="sendBookLink(this)" onmouseover="setBookLinkTitle(this)">(שבת קיב, ב)</span> [אֵין זֶה בִּכְלַל בַּר אֱנוֹשׁ. וְיֵשׁ אוֹמְרִים, דַּוְקָא כְּגוֹן זֶה בֶּן אֱנוֹשׁ הוּא!].)</small><p dir="rtl">
<h2 dir="rtl" id="230_neki_kapaiim, פרק ח מעביד ופועליו">פֶּרֶק ח - מַעֲבִיד וּפוֹעֲלָיו</h2><p dir="rtl">
<small>(<b>עַל שְׁתֵּי פְּרוּטוֹת!</b><p dir="rtl">
מַעֲשֶׂה הָיָה בִּזְמַן הָאֲרִ"י זַ"ל שֶׁבָּא אֵלָיו רַבִּי אַבְרָהָם גָּלָאנְטִי זַ"ל לְבַקֵּשׁ מִמֶּנּוּ תִּקּוּן לְנַפְשׁוֹ. תָּמַהּ הָרַב הָאֲרִ"י וְאָמַר: כֵּיצַד רַב גָּדוֹל כְּמוֹ רַבִּי אַבְרָהָם מְבַקֵּשׁ מִמֶּנִּי תִּקּוּן? אָמַר לוֹ רַבִּי אַבְרָהָם: יִסְתַּכֵּל נָא מָר בְּמִצְחִי וְיִרְאֶה אִם רָשׁוּם בִּי שֶׁמֶץ עָוֹן, וְאִם יִרְאֶה שֶׁיֵּשׁ, אֲנִי מַשְׁבִּיעוֹ בַּשֵּׁם הַקָּדוֹשׁ שֶׁיֹּאמַר לִי מַהוּ. נִסְתַּכֵּל הָאֲרִ"י זַ"ל בְּמִצְחוֹ וְאָמַר לוֹ: רוֹאֶה אֲנִי רָשׁוּם בְּמִצְחוֹ שֶׁמֶץ גָּזֵל. נִשְׁתּוֹמֵם רַבִּי אַבְרָהָם וְאָמַר: אִם יֵשׁ בִּי עֲוֹן גָּזֵל, אָנָה אֲנִי בָּא?! וְכָךְ הָלַךְ לְבֵיתוֹ אָבֵל וְעָצוּב, לָבַשׁ שַׂק וָאֵפֶר וְקָרָא לְכָל הַפּוֹעֲלִים שֶׁהָיוּ אוֹרְגִים בִּשְׁבִילוֹ בְּגָדִים.<p dir="rtl">
כְּשֶׁרָאוּ הַפּוֹעֲלִים אֶת הָרַב חָגוּר בְּשַׂק וָאֵפֶר, נִשְׁתּוֹמְמוּ. אָמַר לָהֶם: דְּעוּ שֶׁאֲנִי בָּשָׂר וָדָם, וְאֵינִי רוֹצֶה לִכָּנֵס לַגֵּיהִנָּם עַל יְדֵי עַצְמִי, וְלָכֵן מִכָּאן וְאֵילָךְ - אִם תְּדַקְדְּקוּ הַרְבֵּה בִּשְׂכַרְכֶם לְהוֹצִיא מִמֶּנִּי עַד סוֹף הַפְּרוּטָה הָאַחֲרוֹנָה - הִנֵּה מַה טּוֹב, וְאִם לָאו - לְכוּ לְשָׁלוֹם וְאֵינִי רוֹצֶה שֶׁתַּעַבְדוּ עוֹד לְמַעֲנִי. אָמְרוּ לוֹ הַפּוֹעֲלִים: אֵיזֶה חֶשְׁבּוֹן יֵשׁ לָנוּ לַעֲשׂוֹת? שֶׁהֲרֵי מִן הַיּוֹם שֶׁנִּכְנַסְנוּ לַמְּלָאכָה רָאִינוּ בְּרָכָה בַּכֶּסֶף שֶׁלָּקַחְנוּ מִיָּדְךָ וְיֵשׁ לָנוּ לֶאֱכֹל וְלַחְסֹךְ, וְאֵין בֵּינֵינוּ אֶחָד שֶׁעָשָׂה חֶשְׁבּוֹן מִמַּה שֶּׁנָּתַתָּ וּמִן הַמְּלָאכָה שֶׁעָשִׂינוּ. אָמַר הָרַב: אָכֵן נוֹדָע הַדָּבָר, זֶהוּ מִכְשׁוֹל הַגָּזֵל שֶׁיֵּשׁ בְּיָדִי, כִּי לֹא עָשִׂינוּ חֶשְׁבּוֹן עַל הַכֶּסֶף שֶׁאֲנִי חַיָּב לָכֶם, וְעַתָּה הִנֵּה אָשִׂים כֶּסֶף בִּפְנֵיכֶם וְכָל אֶחָד יִקַּח כַּמָּה שֶּׁרוֹצֶה, וְתִמְחֲלוּ עַל כָּל מַה שֶּׁעָבַר בֵּינֵינוּ. וְרַבִּי אַבְרָהָם שָׂם כֶּסֶף בִּפְנֵיהֶם, וְלֹא רָצָה אֶחָד מֵהֶם לָקַחַת אֲפִלּוּ פְּרוּטָה אַחַת, חוּץ מֵאִשָּׁה אַחַת שֶׁהוֹשִׁיטָה יָדָהּ וְלָקְחָה שְׁתֵּי פְּרוּטוֹת, וְכֻלָּם עָנוּ וְאָמְרוּ: אָנוּ מוֹחֲלִים לְךָ בִּמְחִילָה גְּמוּרָה עַד סוֹף פְּרוּטָה אַחֲרוֹנָה.<p dir="rtl">
עָמַד הָרַב וְהָלַךְ לְבֵית מִדְרָשׁוֹ שֶׁל הָאֲרִ"י. יָצָא הָאֲרִ"י לִקְרָאתוֹ וְאָמַר לוֹ: הַאִם נִצְטַעֵר מָר כָּל אוֹתוֹ צַעַר עַל סְפֵק הַגָּזֵל שֶׁרָאִיתִי רָשׁוּם בְּמִצְחוֹ? אָמַר לוֹ רַבִּי אַבְרָהָם: וְכִי קַל הַדָּבָר אִסּוּר סְפֵק גָּזֵל? עַכְשָׁו רוֹצֶה אֲנִי שֶׁיָּשׁוּב וְיִסְתַּכֵּל בְּמִצְחִי אִם עֲדַיִן רָשׁוּם הַסִּימָן. נִסְתַּכֵּל הָאֲרִ"י בְּמִצְחוֹ וְאָמַר: עַכְשָׁו אֵינִי רוֹאֶה כָּל סִימָן.<p dir="rtl">
אָז גִּלָּה לוֹ הָאֲרִ"י, שֶׁסְּפֵק הַגָּזֵל שֶׁהָיָה בְּיָדוֹ הָיוּ שְׁתֵּי הַפְּרוּטוֹת שֶׁהוֹשִׁיטָה הָאִשָּׁה וְלָקְחָה, וְהֶעָוֹן הָיָה, שֶׁהָאִשָּׁה הַזֹּאת הָיְתָה הָאוֹרֶגֶת הַמֻּמְחִית בֵּין כֻּלָּם וְהָיָה מַגִּיעַ לָהּ יוֹתֵר שָׂכָר, אַךְ לָקְחָה בְּשָׁוֶה עִם כֻּלָּם, וְלָכֵן דִּקְדְּקוּ עִמּוֹ בַּשָּׁמַיִם וְרָשְׁמוּ עַל מִצְחוֹ הַסִּימָן הַנַּ"ל, שֶׁלֹּא הָיָה הָגוּן מַה שֶּׁעָשָׂה.<p dir="rtl">
וְיִתְבּוֹנֵן הָאָדָם בְּסִפּוּר זֶה וְיִלְמַד לֶקַח, שֶׁעֲבוּר עִנְיָן כָּזֶה שֶׁהָיָה צָרִיךְ לְשַׁלֵּם לְפוֹעֶלֶת שָׂכָר יוֹתֵר מֵאֲחֵרִים נִרְשַׁם בְּמִצְחוֹ עֲוֹן הַגָּזֵל, עַל אַחַת כַּמָּה וְכַמָּה לְמִי שֶׁיֵּשׁ בְּיָדוֹ כַּסְפּוֹ שֶׁל חֲבֵרוֹ שֶׁגְּזָלוֹ אוֹ רִמָּהוּ אוֹ אִנָּה אוֹתוֹ בְּעִסְקוֹ, שֶׁבְּוַדַּאי רְשׁוּמִים בְּמִצְחוֹ עֲוֹנוֹת הַרְבֵּה, וְכֵיצַד יִשָּׂא פָּנָיו בְּיוֹם הַכִּפּוּרִים לִסְלֹחַ לוֹ וּלְכָתְבוֹ בְּסֵפֶר הַחַיִּים. <span class="booklinks" onclick="sendBookLink(this)" onmouseover="setBookLinkTitle(this)">(מעם לועז ויקרא, עמ' רפט)</span>)</small><p dir="rtl">
הֲיָדַעְתָּ?!<p dir="rtl">
פּוֹעֵל חַיָּב לַעֲשׂוֹת מְלַאכְתּוֹ בֶּאֱמוּנָה וְלֹא לְהִתְבַּטֵּל מִמְּלַאכְתּוֹ, וּכְמוֹ כֵן לְדַקְדֵּק עַל זְמַנֵּי עֲבוֹדָתוֹ. <span class="booklinks" onclick="sendBookLink(this)" onmouseover="setBookLinkTitle(this)">(שו"ע שלז סעי' כ)</span><p dir="rtl">
הֲיָדַעְתָּ?!<p dir="rtl">
אָסוּר לְאָדָם לְדַבֵּר עִם מְלַמְּדֵי תִּינוֹקוֹת אוֹ עִם פּוֹעֲלִים בִּשְׁעַת מְלַאכְתָּם, כֵּיוָן שֶׁמֵּחֲמַת הַבּוּשָׁה מֵהָאָדָם הַמְדַבֵּר עִמָּם יִבָּטְלוּ מִמְּלֶאכֶת בַּעַל הַבַּיִת, וְכָל שֶׁכֵּן שֶׁמֵּעַצְמָם אֲסוּרִים הֵמָּה לְפַטְפֵּט וּלְהַעֲבִיר זְמַנָּם לְבַטָּלָה, כִּי זֶהוּ גָּזֵל גָּמוּר מִמְּלֶאכֶת בַּעַל הַבַּיִת.<p dir="rtl">
הֲיָדַעְתָּ?!<p dir="rtl">
אָסוּר לְפוֹעֵל הָעוֹבֵד בַּיּוֹם לְעַיֵּף אֶת עַצְמוֹ בַּלַּיְלָה בִּמְלָאכָה אַחֶרֶת, כִּי אָז יְמַעֵט בַּיּוֹם מִמְּלֶאכֶת בַּעַל הַבַּיִת. וּכְמוֹ כֵן אָסוּר לוֹ לְהַרְעִיב וּלְסַגֵּף עַצְמוֹ, כֵּיוָן שֶׁבְּכָךְ מַחֲלִישׁ אֶת כֹּחוֹ וּמְמַעֵט בִּמְלֶאכֶת בַּעַל הַבַּיִת. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סעי' יט)</span><p dir="rtl">
הֲיָדַעְתָּ?!<p dir="rtl">
מְלַמֵּד תִּינוֹקוֹת שֶׁל בֵּית רַבָּן שֶׁמַּנִּיחַ הַתַּלְמִידִים וְיוֹצֵא, אוֹ שֶׁעוֹשֶׂה מְלָאכָה אַחֶרֶת וּמִתְרַשֵּׁל בִּמְלַמְּדוּתוֹ, הֲרֵי זֶה עוֹשֶׂה מְלֶאכֶת ה' רְמִיָּה. <span class="booklinks" onclick="sendBookLink(this)" onmouseover="setBookLinkTitle(this)">(שו"ע יו"ד סי' רמה סעי' יז)</span><p dir="rtl">
<small>(<b>מְלֶאכֶת ה' בֶּאֱמוּנָה</b><p dir="rtl">
מַעֲשֶׂה מֵהַגָּאוֹן רַבִּי יִשְׂרָאֵל סַלַּנְט שֶׁבָּא אֵלָיו חַזָּן אֶחָד לִפְנֵי יָמִים נוֹרָאִים וְשָׁאַל בַּמֶּה עָלָיו לְהִתְחַזֵּק לִקְרַאת חַזָּנוּתוֹ בְּיָמִים נוֹרָאִים כְּדֵי שֶׁתְּפִלָּתוֹ תַּעֲלֶה לִשְׁמֵי מְרוֹמִים, וְעָנָה לוֹ: דָּבָר רִאשׁוֹן - לְשַׁנֵּן אֶת הַפִּיּוּטִים לְאָמְרָם בַּחַזָּנוּת הָרְאוּיָה כְּדֵי שֶׁלֹּא תִכָּשֵׁל בְּגֶזֶל הַצִּבּוּר שֶׁסָּמַךְ אוֹתְךָ לְחַזָּן.)</small><p dir="rtl">
הֲיָדַעְתָּ?!<p dir="rtl">
אִם הִנְּךָ עוֹבֵד בְּמָקוֹם שֶׁהָעֲבוֹדָה שָׁם בִּדְבָרִים סוֹדִיִּים אוֹ שֶׁמִּשְׁתַּמְּשִׁים שָׁם בְּמַכְשִׁירִים סוֹדִיִּים, אוֹ הִנְּךָ עוֹבֵד בַּעֲבוֹדָה שֶׁהִיא אַמְצָאָתוֹ שֶׁל בַּעַל הַבַּיִת שֶׁלְּךָ - אָסוּר לְךָ לְהַעְתִּיק לְעַצְמְךָ אוֹ לַאֲחֵרִים אֶת סוֹד הָעֲבוֹדָה, כֵּיוָן שֶׁזֶּהוּ גֶּזֶל מַעֲבִידְךָ, שֶׁהֲרֵי מַקְפִּיד הוּא עַל דְּבָרִים אֵלּוּ שֶׁלֹּא לְגַלּוֹתָם. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי, "שבט הלוי")</span><p dir="rtl">
הֲיָדַעְתָּ?!<p dir="rtl">
כָּל הַכּוֹבֵשׁ [הַמְעַכֵּב] שְׂכַר פּוֹעֲלָיו וְאֵינוֹ רוֹצֶה לְשַׁלֵּם לוֹ עֲבוּר עֲבוֹדָתוֹ כְּאִלּוּ נוֹטֵל אֶת נִשְׁמָתוֹ, וְעוֹבֵר עַל חֲמִשָּׁה לָאוִין וַעֲשֵׂה. <span class="booklinks" onclick="sendBookLink(this)" onmouseover="setBookLinkTitle(this)">(שו"ע סי' שלט סעי' ב)</span><p dir="rtl">
<small>(<b>שְׂכַר שָׂכִיר בִּזְמַנּוֹ עַד הֵיכָן?</b><p dir="rtl">
מְסֻפָּר עַל הַצַּדִּיק רַבִּי יִשְׂרָאֵל מֵאִיר הַכֹּהֵן מֵרָאדִין זַצַ"ל, בַּעַל הֶ"חָפֵץ חַיִּים", שֶׁהִתְכּוֹנֵן לִנְסֹעַ אֶל הָעִיר הַגְּדוֹלָה וַרְשָׁה. מֶרְחָק רַב הִפְסִיק בֵּין רָאדִין לְוַרְשָׁה, וְהַנְּסִיעָה הָיְתָה קָשָׁה וּכְרוּכָה בְּסַכָּנוֹת, כִּי הָיָה זֶה יוֹם שֶׁל שֶׁלֶג. לֹא יִפָּלֵא אֵפוֹא, כִּי בְּבֵיתוֹ שֶׁל הֶ"חָפֵץ חַיִּים" שָׂרְרָה תְּכוּנָה גְּדוֹלָה בְּטֶרֶם יָצָא לַדֶּרֶךְ.<p dir="rtl">
וּלְפֶתַע נִקְרַע מְעִיל הַפַּרְוָה שֶׁל הֶ"חָפֵץ חַיִּים". שָׁלְחָה הָרַבָּנִית אֶת אַחַד הַיְלָדִים אֶל הַחַיָּט בְּבַקָּשָׁה שֶׁיְּתַקְּנוֹ מִיָּד. הִזְדָּרֵז הַחַיָּט בִּמְלַאכְתּוֹ, וְכַעֲבֹר זְמַן קָצָר שָׁב הַיֶּלֶד הַבַּיְתָה וְהִגִּישׁ אֶת הַמְּעִיל לְאָבִיו.<p dir="rtl">
לָבַשׁ הֶ"חָפֵץ חַיִּים" אֶת מְעִילוֹ, נִפְרַד מֵעַל בְּנֵי בֵּיתוֹ וְיָצָא לַדֶּרֶךְ. הוּא שָׂכָר עֲגָלָה רְתוּמָה לְסוּס, וְהִטַּלְטֵל בַּדֶּרֶךְ הַמֻּשְׁלֶגֶת אֶל תַּחֲנַת הָרַכֶּבֶת לְוַרְשָׁה שֶׁבָּעֲיָרָה הַסְּמוּכָה. סוֹף סוֹף הִגִּיעָה הָעֲגָלָה אֶל בֵּית הַנְּתִיבוֹת, וּלְפֶתַע שָׁמַע גֵּרְשׁוֹן הָעֶגְלוֹן אֶת הֶ"חָפֵץ חַיִּים" אוֹמֵר: "הָבָה וְנָשׁוּב לְרָאדִין!"<p dir="rtl">
"מַדּוּעַ?" הִתְפַּלֵּא הָעֶגְלוֹן, "לְאַחַר הַדֶּרֶךְ הַמְיַגַּעַת - לַחֲזֹר?! הֵן הָרַכֶּבֶת לְוַרְשָׁה עוֹמֶדֶת לָצֵאת לְדַרְכָּהּ!"<p dir="rtl">
הֵשִׁיב לוֹ הֶ"חָפֵץ חַיִּים": "שָׁכַחְתִּי לְשַׁלֵּם לַחַיָּט אֶת שְׂכָרוֹ עֲבוּר תִּקּוּן הַמְּעִיל. נַחֲזֹר אֵפוֹא לְרָאדִין, כִּי עָלַי לְשַׁלֵּם לַחַיָּט עוֹד הַיּוֹם, בְּטֶרֶם תִּשְׁקַע הַשֶּׁמֶשׁ. הֵן תּוֹרָתֵנוּ הַקְּדוֹשָׁה מְחַיֶּבֶת לְשַׁלֵּם לַפּוֹעֵל אֶת שְׂכָרוֹ בְּיוֹם עֲבוֹדָתוֹ, וְכִי לֹא נֶאֱמַר 'בְּיוֹמוֹ תִתֵּן שְׂכָרוֹ'?"<p dir="rtl">
"אִם כָּךְ," הִצִּיעַ גֵּרְשׁוֹן הָעֶגְלוֹן, "יַמְשִׁיךְ הָרַב אֶל הָרַכֶּבֶת, וְאִלּוּ אֲנִי אָשׁוּב לְרָאדִין וְאֶהְיֶה שְׁלִיחוֹ לְשַׁלֵּם לַחַיָּט אֶת שְׂכָרוֹ." אַךְ הֶ"חָפֵץ חַיִּים" בִּקֵּשׁ לְקַיֵּם אֶת הַמִּצְוָה בְּעַצְמוֹ. לֹא נוֹתַר לוֹ לָעֶגְלוֹן אֶלָּא לְהַפְנוֹת אֶת הָעֲגָלָה לַכִּוּוּן הַנֶּגְדִּי וְלָשׁוּב לְרָאדִין, כְּדֵי שֶׁיּוּכַל הָרַב לְקַיֵּם מִצְוַת "בְּיוֹמוֹ תִתֵּן שְׂכָרוֹ". <span class="booklinks" onclick="sendBookLink(this)" onmouseover="setBookLinkTitle(this)">(מעשיהם של צדיקים)</span>)</small><p dir="rtl">
הֲיָדַעְתָּ?!<p dir="rtl">
גַּם אִם הַשָּׂכִיר קָטָן, עוֹבֵר הַמַּשְׂכִּיר עַל אִסּוּר הֲלָנַת שָׂכִיר, וְכָל שֶׁכֵּן אִם מְעַכֵּב לְגַמְרֵי מִלְּשַׁלֵּם לוֹ. וְלָכֵן, אוֹתָם אֲנָשִׁים הַמִּשְׁתַּמְּשִׁים בְּקָטָן בְּאֵיזוֹשֶׁהִי עֲבוֹדָה וּמַבְטִיחִים לוֹ שָׂכָר וְלֹא נוֹתְנִים לוֹ - עוֹבְרִים בְּכָל אִסּוּרֵי הֲלָנַת שָׂכָר. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי, מהפוסקים)</span><p dir="rtl">
הֲיָדַעְתָּ?!<p dir="rtl">
שָׂכִיר יוֹמִי הַמְסַיֵּם עֲבוֹדָתוֹ בַּיּוֹם, אָסוּר לְעַכֵּב שְׂכָרוֹ אֲפִלּוּ עַד הַלַּיְלָה, וְחַיָּב מַעֲבִידוֹ לְשַׁלֵּם לוֹ שְׂכָרוֹ בַּיּוֹם קֹדֶם שֶׁתִּשְׁקַע הַחַמָּה. וְאִם עוֹבֵד בַּיּוֹם וְגוֹמֵר בַּלַּיְלָה - זְמַן תַּשְׁלוּם שְׂכָרוֹ כָּל הַלַּיְלָה קֹדֶם אוֹר הַבֹּקֶר.<p dir="rtl">
וְכֵן שְׂכִיר שָׁעוֹת - אִם סִיֵּם עֲבוֹדָתוֹ בַּיּוֹם, זְמַן תַּשְׁלוּם שְׂכָרוֹ כָּל אוֹתוֹ הַיּוֹם, וְאִם סִיֵּם עֲבוֹדָתוֹ בַּלַּיְלָה, זְמַן תַּשְׁלוּם שְׂכָרוֹ כָּל אוֹתוֹ הַלַּיְלָה.<p dir="rtl">
שְׂכִיר שָׁבוּעַ אוֹ חֹדֶשׁ, כְּשֶׁסִּיֵּם עֲבוֹדָתוֹ הַשְּׁבוּעִית אוֹ הַחָדְשִׁית - אִם סִיֵּם בַּיּוֹם, זְמַן הַתַּשְׁלוּם כָּל אוֹתוֹ הַיּוֹם, וְאִם סִיְּמָהּ בַּלַּיְלָה, זְמַן תַּשְׁלוּם שְׂכָרוֹ כָּל אוֹתוֹ הַלַּיְלָה.<p dir="rtl">
וּכְמוֹ כֵן כָּל שָׂכִיר, וַאֲפִלּוּ שֶׁשְּׂכָרוֹ לַעֲשׂוֹת לוֹ מְלָאכָה קַלָּה וּפְשׁוּטָה בִּשְׁוִי פְּרוּטָה - דִּין שָׂכִיר יֵשׁ לוֹ, וְאִם סִיְּמָהּ בַּיּוֹם - זְמַן תַּשְׁלוּם שְׂכָרוֹ כָּל אוֹתוֹ הַיּוֹם, וְאִם בַּלַּיְלָה - זְמַן תַּשְׁלוּם שְׂכָרוֹ כָּל אוֹתוֹ הַלַּיְלָה.<p dir="rtl">
תַּשְׁלוּם בְּשֶׁק מְזֻמָּן דִּינוֹ כְּתַשְׁלוּם בִּזְמַנּוֹ, אוּלָם לֹא כֵן הַדָּבָר בְּשֶׁק דָּחוּי. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
הֲיָדַעְתָּ?!<p dir="rtl">
אִסּוּר הֲלָנַת שָׂכָר חָל גַּם עַל כָּל בַּעַל מְלָאכָה בְּקַבְּלָנוּת, כְּגוֹן חַיָּט שֶׁסִּיֵּם מְלַאכְתּוֹ בְּתִקּוּן הַבֶּגֶד וְהֶחֱזִירוֹ לְבַעַל הַבַּיִת, אֲזַי, אִם הֶחֱזִירוֹ לִידֵי בַּעַל הַבַּיִת בַּיּוֹם - חַיָּב שֶׁיְּשַׁלֵּם לוֹ בְּאוֹתוֹ יוֹם.<p dir="rtl">
הֲיָדַעְתָּ?!<p dir="rtl">
כָּל דִּין אִסּוּר הֲלָנַת שְׂכַר שָׂכִיר אֵינוֹ אֶלָּא כְּשֶׁתָּבַע הַפּוֹעֵל שְׂכָרוֹ, וְכֵן דַּוְקָא כְּשֶׁיֵּשׁ לַמַּעֲבִיד מָעוֹת לְשַׁלֵּם לַפּוֹעֵל, אוּלָם אִם חָסֵר אֶחָד מִתְּנָאִים אֵלּוּ, וּכְגוֹן שֶׁהַפּוֹעֵל לֹא תָבַע שְׂכָרוֹ אוֹ שֶׁאֵין לַמַּעֲבִיד מָעוֹת כָּרֶגַע, אֵינוֹ עוֹבֵר בְּאִסּוּר הֲלָנַת שָׂכָר. <span class="booklinks" onclick="sendBookLink(this)" onmouseover="setBookLinkTitle(this)">(בן איש חי, כי תבא, ש"ר)</span><p dir="rtl">
הֲיָדַעְתָּ?!<p dir="rtl">
הָאֲרִ"י הַקָּדוֹשׁ לֹא הָיָה מִתְפַּלֵּל תְּפִלַּת מִנְחָה טֶרֶם שִׁלֵּם שְׂכַר שָׂכִיר, וּבִזְמַן שֶׁלֹּא הָיוּ לוֹ מָעוֹת, הִתְחַסֵּד וְהָיָה לוֹוֶה מָעוֹת מֵאֲחֵרִים וּמְשַׁלֵּם לַפּוֹעֵל.<p dir="rtl">
<small>(מְסֻפָּר עַל הָאַדְמוֹ"ר מִסָּאטְמֶר, רַבִּי יוֹאֵל טַיְיטְלְבּוֹיְם זַצַ"ל, שֶׁפַּעַם לִפְנֵי הַתְחָלַת תְּפִלַּת מִנְחָה שָׁאַל אֵיפֹה "הַבַּעַל מְלָאכָה" וְצִוָּה לַהֲבִיאוֹ מִיָּד. מֶה הָיָה? אוֹתוֹ הַיּוֹם הִזְמִינוֹ כְּנַגָּר לְבֵיתוֹ לְתַקֵּן אֶת הַסַּפְסָלִים שֶׁהָיוּ שְׁבוּרִים. הַנַּגָּר רַבִּי אַבְרָהָם מָן עָבַד כָּל הַיּוֹם בְּתִקּוּן הַסַּפְסָלִים, וְלִפְנוֹת עֶרֶב חָזַר לְבֵיתוֹ. צִוָּה הָרַב לַהֲבִיאוֹ וְשִׁלֵּם לוֹ שְׂכָרוֹ לְמַעַן לֹא לְהָלִין פְּעֻלַּת שָׂכִיר, וְאַחַר כָּךְ הִתְפַּלֵּל מִנְחָה. <span class="booklinks" onclick="sendBookLink(this)" onmouseover="setBookLinkTitle(this)">(עולמות שחרבו)</span>)</small><p dir="rtl">
<h2 dir="rtl" id="230_neki_kapaiim, פרק ט נזיקין">פֶּרֶק ט - נְזִיקִין</h2><p dir="rtl">
הֲיָדַעְתָּ?!<p dir="rtl">
אָסוּר לְהַזִּיק מָמוֹן חֲבֵרוֹ. וְאִם הִזִּיקוֹ - אַף שֶׁלֹּא נֶהֱנָה מֵאוֹתוֹ הֶזֵּק - חַיָּב לְשַׁלֵּם נֶזֶק שָׁלֵם, בֵּין שׁוֹגֵג בֵּין אָנוּס, וּכְגוֹן שֶׁנָּפַל וּבִנְפִילָתוֹ הִזִּיק לַאֲחֵרִים, שֶׁשָּׁבַר כְּלֵיהֶם אוֹ שְׁאָר נֶזֶק, וְאָסוּר לְהַזִּיק אַף כְּשֶׁבְּדַעְתּוֹ לְשַׁלֵּם אֶת הַנֶּזֶק. <span class="booklinks" onclick="sendBookLink(this)" onmouseover="setBookLinkTitle(this)">(שו"ע, חו"מ, סי' שעח סעי' א)</span><p dir="rtl">
הֲיָדַעְתָּ?!<p dir="rtl">
גַּם מָמוֹנְךָ שֶׁלְּךָ אָסוּר לְךָ לְהַזִּיק. לָכֵן, הַמְשַׁבֵּר כְּלִי אוֹ קוֹרֵעַ בֶּגֶד אוֹ זוֹרֵק וּמְאַבֵּד מַאֲכָל וּמַשְׁקֶה אוֹ מְמָאֲסָם, וְכֵן הַמְקַלְקֵל שְׁאָר כָּל דָּבָר שֶׁהָיָה רָאוּי שֶׁיֵּהָנוּ בּוֹ בְּנֵי אָדָם אֲחֵרִים, עוֹבֵר מִשּׁוּם "לֹא תַשְׁחִית" (קשו"ע)<p dir="rtl">
הֲיָדַעְתָּ?!<p dir="rtl">
אָסוּר לְגַדֵּל כֶּלֶב רָע בְּתוֹךְ בֵּיתוֹ אֶלָּא אִם כֵּן קָשׁוּר הוּא בְּשַׁלְשְׁלָאוֹת, וְעַל כָּל פָּנִים, עֶצֶם הַחְזָקַת כֶּלֶב בְּתוֹךְ הַבַּיִת הוּא מַעֲשֵׂה רֵיקִים וְשִׁפְלֵי בְּנֵי אָדָם. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
הֲיָדַעְתָּ?!<p dir="rtl">
אִסּוּר חָמוּר הוּא לְהַכּוֹת אֶת חֲבֵרוֹ, וְכָל הַמֵּרִים יָד עַל חֲבֵרוֹ - אֲפִלּוּ שֶׁלֹּא הִכָּהוּ נִקְרָא "רָשָׁע", וְאָמְרוּ חֲכָמֵינוּ, הַסּוֹטֵר לַחֲבֵרוֹ כְּסוֹטֵר לַשְּׁכִינָה, חַס וְחָלִילָה, וְכָל שֶׁכֵּן הַמַּכֶּה אֶת אִשְׁתּוֹ שֶׁעֲוֹנוֹ גָּדוֹל לִמְאֹד. וְאֵין הֶבְדֵּל בֵּין הַמַּכֶּה לְגָדוֹל אוֹ לְיֶלֶד קָטָן, אֶלָּא אִם כֵּן מִתְכַּוֵּן הָאָב לְחַנֵּךְ אֶת בְּנוֹ וְהָרַב אֶת תַּלְמִידוֹ, וְגַם אָז לֹא יַכֶּנּוּ בְּאַכְזָרִיּוּת.<p dir="rtl">
הֲיָדַעְתָּ?!<p dir="rtl">
הַמֻּכֶּה עַל יְדֵי חֲבֵרוֹ יָכוֹל לְהַצִּיל עַצְמוֹ בְּהַכָּאָתוֹ חֲזָרָה אֶת מַכֵּהוּ, וְדַוְקָא כְּשֶׁאֵינוֹ יָכוֹל לְהַצִּיל אֶת עַצְמוֹ בְּאֹפֶן אַחֵר. וְאִם יָכוֹל לְהַצִּיל עַצְמוֹ בְּהַכָּאָה מוּעֶטֶת - אָסוּר לְהַכּוֹתוֹ יוֹתֵר. וְכֵן הָרוֹאֶה אֶחָד הַמַּכֶּה אֶת חֲבֵרוֹ, יָכוֹל לְהַכּוֹתוֹ לְהַצִּילוֹ מֵאִסּוּר. (שו"ע)<p dir="rtl">
הֲיָדַעְתָּ?!<p dir="rtl">
הַמַּכֶּה אֶת אָבִיו אוֹ אִמּוֹ וְעָשָׂה בָּהֶם חֲבוּרָה חַיָּב חֶנֶק, וַאֲפִלּוּ לַעֲשׂוֹת חֲבוּרָה לְצֹרֶךְ רְפוּאָה אָסוּר, אֶלָּא אִם אֵין מִישֶׁהוּ אַחֵר שֶׁיַּעֲשֶׂה זֹאת.<p dir="rtl">
הֲיָדַעְתָּ?!<p dir="rtl">
רָאוּי לָאָדָם לְהִמָּנַע מִלְּעַשֵּׁן סִיגָרִיּוֹת, כֵּיוָן שֶׁיֵּשׁ חֲשָׁשׁ לְמַחֲלוֹת קָשׁוֹת הַנִּגְרָמוֹת לַמְעַשֵּׁן, וְיֵשׁ פּוֹסְקִים הַסּוֹבְרִים שֶׁיֵּשׁ בָּזֶה סְפֵק אִסּוּר דְּאוֹרָיְתָא. <span class="booklinks" onclick="sendBookLink(this)" onmouseover="setBookLinkTitle(this)">(ראה "בית היהודי" בהערות)</span>.<p dir="rtl">
וּכְמוֹ כֵן אָסוּר לְעַשֵּׁן בְּמָקוֹם שֶׁנִּמְצָאִים אֲנָשִׁים הָאוֹמְרִים שֶׁזֶּה מַזִּיק לָהֶם אוֹ שֶׁמִּצְטַעֲרִים מִזֶּה. וַאֲפִלּוּ אִם רַק אָדָם אֶחָד מֵהַצִּבּוּר טוֹעֵן שֶׁזֶּה מַזִּיק לוֹ - אָסוּר לְעַשֵּׁן. <span class="booklinks" onclick="sendBookLink(this)" onmouseover="setBookLinkTitle(this)">(שם בהערות)</span><p dir="rtl">
הֲיָדַעְתָּ?!<p dir="rtl">
כָּל נְהִיגָה בְּרֶכֶב לְלֹא זְהִירוּת יֵשׁ לַנֶּהָג דִּין "רוֹדֵף", כִּי הוּא מְסַכֵּן חַיֵּי אָדָם, וּכְמוֹ כֵן אָסוּר לִנְסֹעַ בְּאוֹפַנּוֹעַ לְלֹא קַסְדָּה, וְאֵין לָקַחַת נוֹסֵעַ מֵאֲחוֹרָיו לְלֹא קַסְדָּה. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
הֲיָדַעְתָּ?!<p dir="rtl">
אָדָם הַמְסֻכָּן לַצִּבּוּר אֵין אִסּוּר הַלְשָׁנָה חָל עָלָיו. כְּגוֹן אָדָם הַנּוֹהֵג בִּמְהִירוּת מֻפְרֶזֶת אוֹ לְלֹא רִשָּׁיוֹן, אוֹ עוֹקֵף בְּאֹפֶן הָאָסוּר - אִם הִתְרוּ בּוֹ וְלֹא שָׁמַע, מֻתָּר לְמָסְרוֹ לָרָשֻׁיּוֹת הַמֻּפְקָדוֹת עַל הַחֹק. וְכֵן חוֹלֶה, כְּגוֹן בְּמַחֲלַת נְפִילָה וְכַיּוֹצֵא, שֶׁהֶעְלִים מַחֲלָתוֹ וְנוֹהֵג בִּמְכוֹנִית - מֻתָּר לְמָסְרוֹ.<p dir="rtl">
הֲיָדַעְתָּ?!<p dir="rtl">
אִם הִנְּךָ יוֹדֵעַ עַל אָסוֹן הַצָּפוּי לָבֹא עַל חֲבֵרְךָ - חַיָּב אַתָּה לְהוֹדִיעוֹ, וְאִם לָאו - עוֹבֵר אַתָּה בְּ"לֹא תַעֲמֹד עַל דַּם רֵעֶךָ".<p dir="rtl">
הֲיָדַעְתָּ?!<p dir="rtl">
אָסוּר לְהַלְשִׁין וְלִמְסֹר אָדָם אוֹ מָמוֹנוֹ לְשִׁלְטוֹנוֹת נָכְרִיִּים, וַאֲפִלּוּ הוּא רָשָׁע וּבַעַל עֲבֵרוֹת וַאֲפִלּוּ הוּא מְצַעַרְךָ. וְכָל הַמּוֹסֵר גּוּפוֹ אוֹ מָמוֹנוֹ שֶׁל חֲבֵרוֹ לְנָכְרִים, אֵין לוֹ חֵלֶק לָעוֹלָם הַבָּא, וְיוֹרֵד לַגֵּיהִנָּם וְנִדּוֹן בָּהּ לְדוֹרֵי דּוֹרוֹת, אֶלָּא אִם כֵּן מֵיצֵר וּמְצַעֵר אָדָם זֶה לַצִּבּוּר אוֹ שֶׁמַּכֶּה אֶת הַבְּרִיּוֹת, שֶׁמֻּתָּר לְמָסְרוֹ לְנָכְרִים שֶׁיְּיַסְּרוּהוּ.<p dir="rtl">
הֲיָדַעְתָּ?!<p dir="rtl">
אָסוּר לְהַנִּיחַ תַּקָּלָה בִּרְשׁוּת הָרַבִּים, כְּגוֹן אֶבֶן אוֹ כֵּלִים, וַאֲפִלּוּ כְּשֶׁמַּפְקִירָם. וְאִם נִזַּק בָּהֶם אָדָם אוֹ רְכוּשׁוֹ, חַיָּב לְשַׁלֵּם בַּעַל הַתַּקָּלָה נֶזֶק שָׁלֵם. וּכְמוֹ כֵן הַשּׁוֹפֵךְ מַיִם לִרְשׁוּת הָרַבִּים וְהֶחֱלִיק בָּהֶם אָדָם וְנִזַּק, חַיָּב שׁוֹפֵךְ הַמַּיִם לְשַׁלֵּם לוֹ נִזְקוֹ.<p dir="rtl">
הֲיָדַעְתָּ?!<p dir="rtl">
אָסוּר לְבַיֵּשׁ שׁוּם אָדָם. וְכָל הַמְבַיֵּשׁ אֶת חֲבֵרוֹ הַכָּשֵׁר בָּרַבִּים, אֵין לוֹ חֵלֶק לָעוֹלָם הַבָּא.<BR><BR><p dir="rtl">
<b>הָאִסּוּר לְהַזִּיק</b><p dir="rtl">
א. הַמַּזִּיק רְכוּשׁ חֲבֵרוֹ הֲרֵי הוּא בִּכְלַל גָּזֵל, שֶׁהֲרֵי מַה הַהֶבְדֵּל בֵּין גּוֹזֵל לְעַצְמוֹ אוֹ גּוֹזֵל עַל יְדֵי שֶׁהִזִּיק וְאֵין מִי שֶׁיֵּהָנֶה מִמֶּנּוּ? <span class="booklinks" onclick="sendBookLink(this)" onmouseover="setBookLinkTitle(this)">(שערי תשובה לרבנו יונה, ובבאורו לאבות)</span><p dir="rtl">
ב. אָסוּר לִגְרֹם הֶזֵּק לְאָדָם, כְּמוֹ עַל יְדֵי עָשָׁן אוֹ הִסְתַּכְּלוּת בְּתוֹךְ רְשׁוּת חֲבֵרוֹ וְכַדּוֹמֶה, מִפְּנֵי מִצְוַת "וְאָהַבְתָּ לְרֵעֲךָ כָּמוֹךָ".<p dir="rtl">
ג. אָסוּר לַעֲשׂוֹת דָּבָר שֶׁעָלוּל לִגְרֹם נֶזֶק לַאֲחֵרִים, כְּמוֹ חוֹפֵר בּוֹר בִּרְשׁוּת הָרַבִּים. יֵשׁ אוֹמְרִים דְּהָוֵי אִסּוּר דְּרַבָּנָן, וְיֵשׁ אוֹמְרִים דְּגַם מִדְּאוֹרָיְתָא אָסוּר (עיין גמרא ב"ק נא. ומ"ל פ"ב ה"ב מרוצח). כְּמוֹ כֵן מִי שֶׁחוֹלֶה וְאֵינוֹ נִזְהָר מִלְּהַדְבִּיק אֲחֵרִים בְּמַחֲלָתוֹ, נֶחְשָׁב כְּעוֹשֶׂה דָּבָר הַמַּזִּיק.<p dir="rtl">
<BR><b>הַנִּכְלָלִים בְּאִסּוּר הֶזֵּק</b><p dir="rtl">
א. אָסוּר לְאָדָם לַעֲמֹד בִּשְׂדֵה חֲבֵרוֹ בְּשָׁעָה שֶׁעוֹמֶדֶת בְּקָמוֹתֶיהָ <span class="booklinks" onclick="sendBookLink(this)" onmouseover="setBookLinkTitle(this)">(ב"ב ב:)</span> מִפְּנֵי חֲשַׁשׁ שֶׁמָּא יַזִּיק בְּעַיִן הָרָע. כָּל הֶזֵּק בְּדֶרֶךְ כָּל שֶׁהִיא, אֲפִלּוּ בְּצוּרָה סְגֻלִּית, אֲסוּרָה. חִיּוּב תַּשְׁלוּמִים עַל נֶזֶק סְגֻלִּי צָרִיךְ עִיּוּן.<p dir="rtl">
ב. אָסוּר לִקְרֹא מִכְתָּב שֶׁל אֲחֵרִים לְלֹא רְשׁוּת. רַבֵּנוּ גֵּרְשׁוֹם מְאוֹר הַגּוֹלָה אַף הֶחֱרִים עַל כָּךְ. עַל קְרִיאַת גְּלוּיָה אֵין חֵרֶם, אַךְ מִדַּת חֲסִידוּת לֹא לִקְרֹא גַּם גְּלוּיָה, מִשּׁוּם שֶׁיֵּשׁ הַרְבֵּה שֶׁמַּקְפִּידִים עַל כָּךְ.<p dir="rtl">
ג. כְּמוֹ כֵן אָסוּר לְהָצִיץ בִּתְעוּדַת זֵהוּת שֶׁל חֲבֵרוֹ לְגַלּוֹת אֶת גִּילוֹ, וְכֵן אָסוּר לְהִסְתַּכֵּל בְּפִנְקַס קֻפַּת חוֹלִים כְּדֵי לְבָרֵר אֶת מַחֲלוֹתָיו שֶׁל חֲבֵרוֹ, וּכְמוֹ כֵן אָסוּר לְהוֹצִיא פֶּתֶק שֶׁחֲבֵרוֹ הִטְמִין בַּכֹּתֶל הַמַּעֲרָבִי לְהִוָּדַע מַה כָּתוּב בּוֹ. <span class="booklinks" onclick="sendBookLink(this)" onmouseover="setBookLinkTitle(this)">(הרב זילברשטיין)</span><p dir="rtl">
ד. הָאוֹמֵר לַחֲבֵרוֹ דָּבָר, הֲרֵי הוּא בְּבַל יֵאָמֵר, כְּלוֹמַר, אָסוּר לְגַלּוֹתוֹ לְאַחֵר עַד שֶׁיֹּאמַר לוֹ אֱמֹר <span class="booklinks" onclick="sendBookLink(this)" onmouseover="setBookLinkTitle(this)">(יומא ד:)</span>. וְאִם הָאוֹמֵר מַזְהִיר שֶׁלֹּא לוֹמַר - אֲפִלּוּ אֲמָרוֹ בִּפְנֵי רַבִּים - וְהָלַךְ הוּא וְסִפֵּר לַאֲחֵרִים, יֵשׁ בּוֹ מִשּׁוּם לָשׁוֹן הָרָע <span class="booklinks" onclick="sendBookLink(this)" onmouseover="setBookLinkTitle(this)">(מג"א סי' קנו)</span>. כְּמוֹ כֵן נִתְבָּאֵר בְּסֵפֶר "שַׁעֲרֵי תְּשׁוּבָה" דְּאָסוּר לְגַלּוֹת סוֹד חֲבֵרוֹ אֲפִלּוּ לֹא אָמַר שֶׁלֹּא יְגַלֶּה, אִם עַל יְדֵי כֵן יִתָּכֵן שֶׁיָּפֵרוּ עֲצָתוֹ. וְאִם גּוֹרֵם נֶזֶק לַאֲחֵרִים, מִסְתַּבֵּר שֶׁמֻּתָּר לְגַלּוֹת, כְּדֵי שֶׁיִּנָּצֵל מִן הַהֶזֵּק.<p dir="rtl">
ה. עָשָׁן, רַעַשׁ, רֵיחַ רַע וְכַדּוֹמֶה, פְּרָטֵי הֲלָכוֹת אֵלּוּ מְבֹאָרִים בַּשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(חו"מ, סי' קנו)</span>. אָמְרוּ רַבּוֹתֵינוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(חגיגה ה)</span>: "כִּי אֶת כָּל מַעֲשֶׂה הָאֱלֹקִים יָבִיא בְמִשְׁפָּט עַל כָּל נֶעְלָם" - זֶה הָרָק בִּפְנֵי חֲבֵרוֹ וְגָרַם לוֹ מִאוּס.<p dir="rtl">
ו. לְהִזָּהֵר מְאֹד לֹא לִגְרֹם רַעַשׁ בִּשְׁעוֹת הַשֵּׁנָה, וּבִשְׂמָחוֹת רָאוּי לְהַקְפִּיד לְסַיֵּם בְּשָׁעָה מֻקְדֶּמֶת כְּדֵי שֶׁלֹּא יִגְרְמוּ נִזְקֵי שְׁכֵנִים וְגֶזֶל שֵׁנָה.<p dir="rtl">
ז. עִשּׁוּן בְּמָקוֹם צִבּוּרִי, דָּבָר זֶה רָאוּי מְאֹד לְמָנְעוֹ, מִפְּנֵי שֶׁמַּזִּיק לַאֲחֵרִים, וּבִמְיֻחָד בִּמְקוֹמוֹת שֶׁהָעִשּׁוּן אָסוּר, שֶׁאֵין לָזֶה הֶתֵּר.<p dir="rtl">
ח. אֵין לִפְתֹּחַ חַלּוֹן אוֹ לִסְגֹּר חַלּוֹן כְּשֶׁגּוֹרֵם לְצִנּוּן אֲוִיר אוֹ לְהֵפֶךְ. מְקֻבָּל בְּשֵׁם הֶ"חָפֵץ חַיִּים" שֶׁיֵּשׁ לִנְהֹג עַל פִּי הָאָמוּר <span class="booklinks" onclick="sendBookLink(this)" onmouseover="setBookLinkTitle(this)">(פאה פ"ד א-ב)</span>, שֶׁהָאוֹמֵר כַּדִּין שׁוֹמְעִין לוֹ. אִם כֵּן, בַּקַּיִץ שׁוֹמְעִים לָאוֹמֵר לִפְתֹּחַ - וּבַחֹרֶף לָאוֹמֵר לִסְגֹּר. וְאִם מְעַשְּׁנִים בַּחֹרֶף, מֻתָּר לִפְתֹּחַ הַחַלּוֹן, וְכָל דְּאַלִּים - גָּבַר. <span class="booklinks" onclick="sendBookLink(this)" onmouseover="setBookLinkTitle(this)">(פסק של אחד מגדולי ההוראה בירושלים)</span><p dir="rtl">
ט. אָסוּר לְהַשְׁלִיךְ בָּעִיר דָּבָר שֶׁיֵּשׁ לוֹ רֵיחַ רַע. וְאִם מָצָא נְבֵלָה מֻסְרַחַת, מִצְוָה לִתֵּן מָעוֹת לְפוֹעֵל כְּדֵי לְסַלְּקָהּ, וְהָוֵי צָרְכֵי רַבִּים. בַּזֹּהַר הַקָּדוֹשׁ כָּתוּב, שֶׁהַמַּלְאָכִים מְקַלְלִים אֶת הַשּׁוֹפֵךְ מַיִם לִרְשׁוּת הָרַבִּים. (בן איש חי, ש"ר, כי תצא, סעי' יד)<p dir="rtl">
<BR><b>זְהִירוּת בִּגְרִימַת נֶזֶק לַזּוּלַת</b><p dir="rtl">
א. יֵשׁ לְהִשְׁתַּדֵּל כְּכָל הָאֶפְשָׁר לֹא לִגְרֹם נֶזֶק וְלֹא לַעֲשׂוֹת דָּבָר שֶׁעָלוּל לְהַזִּיק לַאֲחֵרִים בְּכָל עִנְיָנָיו.<p dir="rtl">
ב. הָרוֹאֶה תַּקָּלָה בִּרְשׁוּת הָרַבִּים מִצְוָה לְסַלְּקָהּ וַאֲפִלּוּ בְּשַׁבָּת. וַאֲפִלּוּ הָיָה הַדָּבָר מֻקְצֶה, מֻתָּר לְטַלְטְלוֹ כְּדֵי לִמְנֹעַ נֶזֶק מֵרַבִּים. <span class="booklinks" onclick="sendBookLink(this)" onmouseover="setBookLinkTitle(this)">(שו"ע או"ח סי' שח סעי' יח)</span><p dir="rtl">
ג. כְּמוֹ כֵן עֵץ הַנּוֹטֶה לִרְשׁוּת הָרַבִּים, צָרִיךְ לְהָסִיר הָעֲנָפִים הָעֲלוּלִים לִפְגֹּעַ בָּעוֹבְרִים וְשָׁבִים. <span class="booklinks" onclick="sendBookLink(this)" onmouseover="setBookLinkTitle(this)">(בבא בתרא כז)</span><p dir="rtl">
ד. אָסוּר לַעֲשׂוֹת מִכְשׁוֹל בִּרְשׁוּת הָרַבִּים. לְפִיכָךְ אָסוּר לְהַשְׁלִיךְ קְלִפָּה אוֹ אֶבֶן בִּרְשׁוּת הָרַבִּים מִשּׁוּם שֶׁמְּהַוִּים תַּקָּלָה. הֵזִיז מִמְּקוֹמָהּ אֶבֶן הַמֻּנַּחַת בִּרְשׁוּת הָרַבִּים לְמֶרְחַק ג' טְפָחִים מִמְּקוֹמָהּ הָרִאשׁוֹן, הֲרֵי הוּא אַחֲרַאי לְתוֹצְאוֹת הַנֶּזֶק, כִּי נֶחְשָׁב שֶׁהוּא עָשָׂה אֶת הַבּוֹר <span class="booklinks" onclick="sendBookLink(this)" onmouseover="setBookLinkTitle(this)">(ב"ק ל)</span>, וְיֵשׁ לְהִזָּהֵר מְאֹד בַּמִּקְרֶה הַזֶּה לְסַלֵּק אֶבֶן זוֹ. וְכֵן הַלּוֹמֵד בְּבֵית מִדְרָשׁ יִזָּהֵר שֶׁלֹּא יַטֶּה אֶת הָעַמּוּד [הַסְּטֶנְדֵּר] בְּאֹפֶן שֶׁעָלוּל לִגְרֹם תַּקָּלָה, וְכֵן יִזָּהֵר כְּשֶׁפּוֹשֵׁט רַגְלָיו לְבַל יִהְיוּ לְמִכְשׁוֹל.<p dir="rtl">
ה. הָעוֹשֶׂה צְרָכָיו צָרִיךְ לִבְדֹּק אֶת הַמָּקוֹם לְבַל יְהֵא מְלֻכְלָךְ וְיָבוֹא אָדָם וּמִבְּלִי מֵשִׂים יִתְלַכְלֵךְ. <span class="booklinks" onclick="sendBookLink(this)" onmouseover="setBookLinkTitle(this)">(מ"ב סי' ג)</span><p dir="rtl">
ו. יֵשׁ לְהִזָּהֵר שֶׁלֹּא לְלַכְלֵךְ מָקוֹם שֶׁעַל יְדֵי זֶה יִגָּרְמוּ הוֹצְאוֹת נִקּוּי. [אֵלּוּ הַכּוֹתְבִים סִיסְמָאוֹת אוֹ מַדְבִּיקִים מוֹדָעוֹת עַל שֶׁטַח פְּרָטִי, עוֹבְרִים בְּאִסּוּר הֶזֵּק.] וַאֲפִלּוּ אִם הַמָּקוֹם הֶפְקֵר, אִם גּוֹרֵם מַחֲלוֹת - אָסוּר. בְּאֶרֶץ יִשְׂרָאֵל יֶשְׁנָהּ חוֹבָה נוֹסֶפֶת לִשְׁמֹר עַל יָפְיָהּ שֶׁל הָאָרֶץ. <span class="booklinks" onclick="sendBookLink(this)" onmouseover="setBookLinkTitle(this)">(ע"פ הגמרא, כתובות קיב)</span><p dir="rtl">
ז. רָאוּי לְהִזָּהֵר בְּכָל מִקְרֶה שֶׁלֹּא לִגְרֹם הֶפְסֵד לַצִּבּוּר, לָכֵן רָאוּי לְהִשְׁתַּמֵּשׁ בְּכָל דָּבָר בִּזְהִירוּת, וְיֵשׁ לִמְנֹעַ בִּזְבּוּז מַיִם בִּמְקוֹמוֹת שֶׁיֵּשׁ אֶפְשָׁרוּת לְחִסָּכוֹן, אוֹ בְּחַשְׁמַל, אוֹ בִּנְסִיעָה מְהִירָה הַמְבַזְבֶּזֶת דֶּלֶק וְכַדּוֹמֶה, אַף שֶׁהוּא מְשַׁלֵּם עַל מַה שֶּׁהוּא מִשְׁתַּמֵּשׁ, כֵּיוָן שֶׁטּוֹבַת הַכְּלָל דּוֹרֶשֶׁת חִסָּכוֹן בִּדְבָרִים אֵלּוּ.<p dir="rtl">
ח. אָסוּר לְאָדָם הַמִּשְׁתַּמֵּשׁ בִּרְכוּשׁ אֲחֵרִים לִגְרֹם לָרְכוּשׁ הֶפְסֵד, כְּגוֹן שִׁמּוּשׁ מֻפְרָז בְּמַכְשִׁירִים שֶׁעָלוּל לְקַלְקֵל אוֹתָם. כְּמוֹ כֵן כַּאֲשֶׁר נִתְבַּקֵּשׁ אָדָם לִקְרֹא לְמִישֶׁהוּ מְסֻיָּם לַטֶּלֶפוֹן לְשִׂיחָה מִחוּץ לָעִיר שֶׁיִּזָּהֵר לְהִזְדָּרֵז, וְכֵן לֹא יַאֲרִיךְ בְּשִׂיחָה בְּעִנְיָנִים שֶׁאֵינָם שַׁיָּכִים לַמְטַלְפֵּן, וְכֵן כְּשֶׁיּוֹצְאִים מִן הַחֶדֶר לְכַבּוֹת אֶת הַחַשְׁמַל, אוֹ לִסְגֹּר בֶּרֶז מְטַפְטֵף.<p dir="rtl">
ט. אָסוּר לְהִתְלוֹנֵן בַּמִּשְׁטָרָה אוֹ בְּבֵית מִשְׁפָּט חִלּוֹנִי אוֹ בְּכָל מָקוֹם שֶׁעָלוּל לֵעָנֵשׁ הָאָדָם שֶׁלֹּא עַל פִּי דִּינֵי הַתּוֹרָה. בְּכָל זֹאת מֻתָּר לִמְסֹר גַּנָּב אוֹ מַזִּיק אַחֵר לַמִּשְׁטָרָה כְּדֵי לְהַצִּיל אֶת הַצִּבּוּר מִנֶּזֶק (הגר"י וייס והגרי"ש אלישיב, מובא בספר "לשון חיים" עמ' נב). עוֹד הֵבִיא שָׁם בְּשֵׁם הַגְּרִי"שׁ אֶלְיָשִׁיב שְׁלִיטָ"א, שֶׁגַּם בְּמִקְרֶה שֶׁל תְּאוּנַת דְּרָכִים שֶׁנִּגְרְמָה בִּפְשִׁיעָה מֻתָּר לִמְסֹר לַמִּשְׁטָרָה, מִפְּנֵי שֶׁאָדָם כָּזֶה מְסַכֵּן אֶת הַצִּבּוּר.<p dir="rtl">
<BR><b>חִיּוּב תַּשְׁלוּמֵי נֶזֶק</b><p dir="rtl">
א. אָדָם הַמְשַׁלֵּם תַּשְׁלוּמֵי נֶזֶק לֹא יָצָא יְדֵי חוֹבָתוֹ עַד שֶׁיְּפַיֵּס אֶת הַנִּזָּק עַל צַעַר גּוּפוֹ.<p dir="rtl">
ב. הַמַּזִּיק אָדָם, צָרִיךְ לְשַׁלֵּם לוֹ: נֶזֶק, צַעַר, בּשֶׁת, רִפּוּי וְשֶׁבֶת [דְּמֵי בַּטָּלָה מֵעֲבוֹדָתוֹ]. הִזִּיק שֶׁלֹּא בְּכַוָּנָה - פָּטוּר מִבּשֶׁת. הִזִּיק בְּאֹפֶן שֶׁקָּרוֹב לְאֹנֶס - פָּטוּר מֵהַכֹּל, וְחַיָּב רַק בַּנֶּזֶק.<p dir="rtl">
ג. אָדָם שֶׁהִזִּיק אוֹ הִכָּה אֶת חֲבֵרוֹ וּפִיְּסוֹ וּמָחַל לוֹ הַנִּפְגָּע, יֵשׁ לְהִסְתַּפֵּק אִם הָוֵי מְחִילָה לְגַבֵּי כָּל הַחִיּוּבִים, שֶׁהֲרֵי יֵשׁ לָדוּן עַל חִיּוּב הַמָּמוֹן אִם הָוֵי מְחִילָה בְּטָעוּת, מִפְּנֵי שֶׁרֹב בְּנֵי אָדָם לֹא יוֹדְעִים שֶׁיֵּשׁ לָהֶם זְכוּת תְּבִיעָה מָמוֹנִית. אֶחָד מִגְּדוֹלֵי הַהוֹרָאָה בִּירוּשָׁלַיִם סוֹבֵר, דְּהָוֵי מְחִילָה עַל הַכֹּל גַּם בִּכְהַאי גַּוְנָא.<p dir="rtl">
ד. הִזִּיק בִּגְרָמָא, כְּגוֹן שֶׁהִשְׁאִיר דֶּלֶת פְּתוּחָה וְנִגְנְבוּ חֲפָצִים - פָּטוּר מִדִּינֵי אָדָם וְחַיָּב בְּדִינֵי שָׁמַיִם. <span class="booklinks" onclick="sendBookLink(this)" onmouseover="setBookLinkTitle(this)">(ב"ק ריש פרק הכונס)</span><p dir="rtl">
ה. כֵּיצַד שָׁמִים אֶת הַנֶּזֶק? דָּבָר שֶׁאֵינוֹ שָׁוֶה מִצַּד עַצְמוֹ פְּרוּטָה אַךְ שָׁוֶה לִבְעָלָיו מָמוֹן רַב, כְּגוֹן תְּמוּנָה מִשְׁפַּחְתִּית, אוֹ אָדָם שֶׁהִדְבִּיק מוֹדָעָה וְאָדָם אַחֵר קָרַע אוֹתָהּ - צָרִיךְ עִיּוּן אִם חַיָּב לְשַׁלֵּם.<p dir="rtl">
מַעֲשֶׂה בְּאָדָם שֶׁקָּרַע מוֹדָעוֹת מִלּוּחַ הַמּוֹדָעוֹת מִיָּד לְאַחַר שֶׁתָּלוּ אוֹתָן, וְחִיְּבוּהוּ בֵּית הַדִּין שֶׁל הָעֵדָה הַחֲרֵדִית בִּירוּשָׁלַיִם לְשַׁלֵּם אֶת הַהוֹצָאוֹת, וְנִרְאֶה דְּאֵין זֶה אֶלָּא מִדִּין גְּרָמָא. אַךְ מוֹדָעוֹת שֶׁשָּׁהוּ כְּבָר זְמַן מָה, מֻתָּר לְהַדְבִּיק עֲלֵיהֶן מוֹדָעוֹת אֲחֵרוֹת, כֵּיוָן שֶׁכָּל הַתּוֹלֶה מוֹדָעוֹת עַל הַלּוּחַ, יוֹדֵעַ שֶׁמַּדְבִּיקִים מוֹדָעוֹת אֲחֵרוֹת עֲלֵיהֶן. <span class="booklinks" onclick="sendBookLink(this)" onmouseover="setBookLinkTitle(this)">(וראה עוד בספר "הזהרו בממון חבריכם")</span><p dir="rtl">
<BR><b>אֹפֶן תַּשְׁלוּם הַנִּזָּקִין</b><p dir="rtl">
יֵשׁ לְשַׁלֵּם אֶת הַהֶפְרֵשׁ בֵּין הַשֹּׁוִי הָרִאשׁוֹנִי [שֶׁלִּפְנֵי הַנֶּזֶק] וְהַשֹּׁוִי הַנּוֹכְחִי [שֶׁלְּאַחַר הַנֶּזֶק]. אֲבָל הַמַּזִּיק דָּבָר שֶׁאֵין עֶרְכּוֹ נִפְחָת מִשּׁוּם כָּךְ, אַךְ נִגְרָם הוֹצָאוֹת לְתִקּוּן, כְּמוֹ שׁוֹבֵר שִׁמְשָׁה בְּבַיִת, מְלַכְלֵךְ בֶּגֶד הַטָּעוּן מֵעַתָּה כִּבּוּס וְכַדּוֹמֶה - כֵּיוָן שֶׁאֵין נִפְחָת עֵרֶךְ הַבַּיִת מִשּׁוּם שְׁבִירַת הַשִּׁמְשָׁה, מִן הַדִּין לִכְאוֹרָה לֹא יְשַׁלֵּם, אַךְ מְקֻבָּל בְּשֵׁם הַ"חֲזוֹן אִישׁ" שֶׁבְּאֹפֶן כָּזֶה צָרִיךְ לְשַׁלֵּם דְּמֵי הַתִּקּוּן אוֹ הַכִּבּוּס.<BR><BR><p dir="rtl">
<b>אָסוּר לָרֶדֶת לְאֻמָּנוּת הַשֵּׁנִי</b><p dir="rtl">
עָנִי הַמְהַפֵּךְ בַּחֲרָרָה וּבָא אַחֵר וּנְטָלָהּ - נִקְרָא רָשָׁע <span class="booklinks" onclick="sendBookLink(this)" onmouseover="setBookLinkTitle(this)">(קידושין נט:)</span> [הַיְנוּ, אִם אָדָם מְחַפֵּשׂ אַחַר דָּבָר לְשָׂכְרוֹ אוֹ לִקְנוֹתוֹ, בֵּין בְּקַרְקַע וּבֵין בְּמִטַּלְטְלִין, וּבָא אַחֵר וְקָנָה אֶת הַדָּבָר - נִקְרָא רָשָׁע]. לְדַעַת הַבַּ"ח <span class="booklinks" onclick="sendBookLink(this)" onmouseover="setBookLinkTitle(this)">(בחו"מ סי' רלז)</span> הָוֵי אִסּוּר מִדְּרַבָּנָן, וּלְדַעַת הַחֲתַם סוֹפֵר <span class="booklinks" onclick="sendBookLink(this)" onmouseover="setBookLinkTitle(this)">(שו"ת חו"מ סי' עט)</span> יִתָּכֵן דְּהָוֵי גַּם מִדִּבְרֵי קַבָּלָה.<p dir="rtl">
"עָנִי" - יֵשׁ אוֹמְרִים דַּוְקָא עָנִי וְלֹא עָשִׁיר, מִפְּנֵי שֶׁהֶעָשִׁיר יוּכַל לְהַשִּׂיג אֶת הַדָּבָר בִּמְעוֹתָיו בְּמָקוֹם אַחֵר, אֶלָּא אִם כֵּן הוּא דָּבָר שֶׁאֵינוֹ מָצוּי, שֶׁאָז גַּם הֶעָשִׁיר נֶחְשָׁב לְעִנְיָן זֶה כְּעָנִי. <span class="booklinks" onclick="sendBookLink(this)" onmouseover="setBookLinkTitle(this)">(חו"מ סימן רלז)</span><p dir="rtl">
אִסּוּר לָרֶדֶת לְאֻמָּנוּת חֲבֵרוֹ - עִנְיָנִים רַבִּים נִכְלָלִים בִּכְלַל זֶה, לָכֵן צָרִיךְ בְּכָל פַּעַם שֶׁיֵּשׁ לָאָדָם סָפֵק שֶׁמָּא יִפְגַּע בְּאֻמָּנוּת חֲבֵרוֹ לִשְׁאֹל לְמוֹרֵה הוֹרָאָה לְבָרֵר אֶת הַהֲלָכָה.<p dir="rtl">
<small>(פַּעַם בָּא רַבִּי יִשְׂרָאֵל מִסַּלַּנְט לְוַרְשָׁא לְבַקֵּר אֶת הָאַדְמוֹ"ר רַבִּי יִצְחָק מֵאִיר מִגּוּר. הָרַבִּי כִּבְּדוֹ מְאֹד, וְאַחַר הִפָּרְדוֹ מִמֶּנּוּ לִוָּהוּ עַד הָרְחוֹב. הַשְּׁמוּעָה, שֶׁאָדָם גָּדוֹל נִקְלַע לְכָאן, עָבְרָה חִישׁ בֵּין הַחֲסִידִים, וּכְשֶׁרַבִּי יִשְׂרָאֵל סָר לְבֵית הַכְּנֶסֶת לְהִתְפַּלֵּל מִנְחָה, הִתְמַלֵּא הַבַּיִת חֲסִידִים שֶׁבָּאוּ לְהַקְבִּיל פָּנָיו. מַה נִּתְאַכְזְבוּ הַחֲסִידִים בִּרְאוֹתָם שֶׁאוֹתוֹ צַדִּיק לִיטָאִי קִצֵּר בִּתְפִלָּתוֹ כְּאַחַד הֶהָמוֹן וְגָמַר אוֹתָהּ עִם הָרִאשׁוֹנִים.<p dir="rtl">
רַבִּי יִשְׂרָאֵל הֵבִין לְתִמְהוֹנָם, וְאָמַר: רָאִיתִי שֶׁאֲנָשִׁים רַבִּים בְּטֵלִים מִמְּלַאכְתָּם בִּגְלָלִי - הַסַּנְדְּלָר עָזַב אֶת מַרְצֵעוֹ; הַחַיָּט אֶת מַחֲטוֹ; הַנַּפָּח אֶת מַפּוּחוֹ וְכוּ', וְאִם אֶהְיֶה מַאֲרִיךְ בַּתְּפִלָּה, הֲרֵינִי נִמְצָא גּוֹרֵם הֶפְסֵד מָמוֹן לְיִשְׂרָאֵל.. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר, ח"א עמ' 332)</span>)</small><p dir="rtl">
<h2 dir="rtl" id="230_neki_kapaiim, פרק י נקימה ונטירה">פֶּרֶק י - נְקִימָה וּנְטִירָה</h2><p dir="rtl">
<b>לֹא תִקֹּם וְלֹא תִטֹּר</b><p dir="rtl">
הַנּוֹקֵם מֵחֲבֵרוֹ עוֹבֵר בְּלֹא תַעֲשֶׂה "לֹא תִקֹּם" <span class="booklinks" onclick="sendBookLink(this)" onmouseover="setBookLinkTitle(this)">(ויקרא יט, יח)</span>. וְאַף עַל פִּי שֶׁאֵינוֹ לוֹקֶה עָלָיו - דֵּעָה רָעָה הִיא עַד מְאֹד, אֶלָּא רָאוּי לוֹ לָאָדָם לִהְיוֹת מַעֲבִיר עַל מִדּוֹתָיו עַל כָּל דִּבְרֵי הָעוֹלָם, שֶׁהַכֹּל אֵצֶל הַמְּבִינִים דִּבְרֵי הֶבֶל וַהֲבַאי, וְאֵינָם כְּדָאִִים לִנְקֹם עֲלֵיהֶם.<p dir="rtl">
כֵּיצַד הִיא הַנְּקָמָה? אָמַר לַחֲבֵרוֹ: הַשְׁאִילֵנִי קַרְדֻּמְּךָ. אָמַר לוֹ: אֵינִי מַשְׁאִילְךָ. לְמָחָר הֻצְרַךְ הוּא לִשְׁאֹל מִמֶּנּוּ. אָמַר לוֹ חֲבֵרוֹ: הַשְׁאִילֵנִי קַרְדֻּמְּךָ. אָמַר לוֹ: אֵינִי מַשְׁאִילְךָ כְּדֶרֶךְ שֶׁלֹּא הִשְׁאַלְתַּנִי כְּשֶׁשָּׁאַלְתִּי מִמְּךָ - הֲרֵי זֶה נוֹקֵם. אֶלָּא כְּשֶׁיָּבֹא לוֹ לִשְׁאֹל, יִתֵּן בְּלֵב שָׁלֵם וְלֹא יִגְמֹל לוֹ כַּאֲשֶׁר גְּמָלוֹ, וְכֵן כָּל כַּיּוֹצֵא בְּאֵלּוּ. וְכֵן אָמַר דָּוִד בְּדֵעוֹתָיו הַטּוֹבוֹת <span class="booklinks" onclick="sendBookLink(this)" onmouseover="setBookLinkTitle(this)">(תהלים ז, ה)</span>: "אִם גָּמַלְתִּי שׁוֹלְמִי רָע וָאֲחַלְּצָה וְגוֹ'".<p dir="rtl">
וְכֵן כָּל הַנּוֹטֵר לְאֶחָד מִיִּשְׂרָאֵל עוֹבֵר בְּלֹא תַעֲשֶׂה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(ויקרא יט, יח)</span>: "וְלֹא תִטֹּר אֶת בְּנֵי עַמֶּךָ".<p dir="rtl">
כֵּיצַד הִיא הַנְּטִירָה? רְאוּבֵן שֶׁאָמַר לְשִׁמְעוֹן, הַשְׂכֵּר לִי בַּיִת זֶה אוֹ הַשְׁאִילֵנִי שׁוֹר זֶה, וְלֹא רָצָה שִׁמְעוֹן. לְיָמִים בָּא שִׁמְעוֹן לִרְאוּבֵן לִשְׁאֹל מִמֶּנּוּ אוֹ לִשְׂכֹּר מִמֶּנּוּ, וְאָמַר לוֹ רְאוּבֵן: הֵא לְךָ, הֲרֵינִי מַשְׁאִילְךָ וְאֵינִי כְּמוֹתְךָ, לֹא אֲשַׁלֵּם לְךָ כְּמַעֲשֶׂיךָ. הָעוֹשֶׂה כָּזֶה עוֹבֵר בְּ"לֹא תִטֹּר", אֶלָּא יִמְחֶה הַדָּבָר מִלִּבּוֹ וְלֹא יִטְּרֶנּוּ. שֶׁכָּל זְמַן שֶׁהוּא נוֹטֵר אֶת הַדָּבָר וְזוֹכְרוֹ - שֶׁמָּא יָבֹא לִנְקֹם. לְפִיכָךְ הִקְפִּידָה תּוֹרָה עַל הַנְּטִירָה עַד שֶׁיִּמְחֶה הֶעָוֹן מִלִּבּוֹ וְלֹא יִזְכְּרֶנּוּ כְּלָל, וְזוֹ הִיא הַדֵּעָה הַנְּכוֹנָה שֶׁאֶפְשָׁר שֶׁיִּתְקַיֵּם בָּהּ יִשּׁוּב הָאָרֶץ וּמַשָּׂאָם וּמַתָּנָם שֶׁל בְּנֵי אָדָם זֶה עִם זֶה. <span class="booklinks" onclick="sendBookLink(this)" onmouseover="setBookLinkTitle(this)">(הרמב"ם, דעות ז, ז-ח)</span><p dir="rtl">
<BR><b>תְּנַצַּח הָאַהֲבָה אֶת הַשִּׂנְאָה</b><p dir="rtl">
וְאִם תֹּאמַר, מַדּוּעַ אֵין הַקָּדוֹשׁ-בָּרוּךְ-הוּא מַזְהִיר בְּלָאו עַל אוֹתוֹ אָדָם שֶׁסְּתָם אֵינוֹ רוֹצֶה לְהַשְׁאִיל לַחֲבֵרוֹ כֵּלָיו, שֶׁהֲרֵי עַל זֶה לֹא מָצִינוּ אִסּוּר בַּתּוֹרָה, וְאִלּוּ עַל זֶה שֶׁיֵּשׁ לוֹ עָלָיו טַעֲנָה גְּדוֹלָה - שֶׁלֹּא רָצָה חֲבֵרוֹ לְהַשְׁאִילוֹ תְּחִלָּה - כֵּן הִזְהִיר בְּלָאו.<p dir="rtl">
וְיֵשׁ לוֹמַר, שֶׁהָרִאשׁוֹן שֶׁאֵינוֹ מַסְכִּים לְהַשְׁאִיל לוֹ אֵינוֹ אֶלָּא מֵחֲמַת צָרוּת עַיִן, שֶׁהָיָה קַרְדֻּמּוֹ אוֹ מַגָּלוֹ חָבִיב עָלָיו, וְאֵין הַקָּדוֹשׁ-בָּרוּךְ-הוּא מַכְרִיחוֹ לְהַשְׁאִיל כֵּלָיו שֶׁלֹּא מֵרְצוֹנוֹ, אֲבָל זֶה שֶׁהָיָה מַשְׁאִיל לוֹ לוּלֵי הַשִּׂנְאָה, אֶלָּא שֶׁהוּא רוֹצֶה לְהִנָּקֵם - אִם כֵּן, מֵחֲמַת שִׂנְאָה הוּא עוֹשֶׂה כָּךְ. לְפִיכָךְ אָמַר הַקָּדוֹשׁ-בָּרוּךְ-הוּא, תְּנַצַּח הָאַהֲבָה שֶׁיֵּשׁ לְךָ עִמּוֹ אֶת הַשִּׂנְאָה שֶׁיֵּשׁ לְךָ עִמּוֹ, וּמִתּוֹךְ כָּךְ יָבֹא שָׁלוֹם בָּעוֹלָם. <span class="booklinks" onclick="sendBookLink(this)" onmouseover="setBookLinkTitle(this)">(ראב"ד, תוספות חזקוני)</span><p dir="rtl">
וּבְמִלּוֹתָיו הַנֶּחְמָדוֹת שֶׁל הַ"חֲזוֹן אִישׁ" תְּנַצַּח הָאַהֲבָה, וְכָךְ הָיָה אוֹמֵר: כְּשֵׁם שֶׁאֵין לֶחָכָם לִכְעֹס וְלִנְקֹם בַּמֵּרֵעַ לוֹ מִתּוֹךְ חֳלִי רוּחַ - כֵּן אֵין רָאוּי לִנְקֹם וְלִשְׂנֹא אֶת הַמֵּרֵעַ מִתּוֹךְ חֳלִי נֶפֶשׁ הַמַּשְׂכֶּלֶת וְחֹסֶר מִשְׁקַל מִדּוֹת הַטּוֹבוֹת.<p dir="rtl">
<BR><b>אֱמוּנָה כְּדֶרֶךְ לְנִצְחוֹן מִדַּת הַנְּקִימָה וְהַנְּטִירָה</b><p dir="rtl">
אֵין בֵּין בְּלִיַּעַל לִמְטֹרַף-הַדַּעַת וְלֹא כְלוּם! <span class="booklinks" onclick="sendBookLink(this)" onmouseover="setBookLinkTitle(this)">(חזו"א, או"ח נו, ד)</span><p dir="rtl">
אֵין לוֹ לָאָדָם לְהִתְרַעֵם עַל חֲבֵרוֹ עַל שֶׁלֹּא עָשָׂה עִמּוֹ טוֹבָה אוֹ לֹא הִלְוָה לוֹ מָעוֹת וְכַדּוֹמֶה, כִּי מִסְּתָמָא לֹא נִקְצָב מֵאֵת ה' יִתְבָּרַךְ הַטּוֹבָה הַזּוֹ אֶצְלוֹ.<p dir="rtl">
וְגָאוֹן אֶחָד הָיָה מַמְשִׁיל עַל זֶה מָשָׁל לְאֶחָד שֶׁצָּרִיךְ לְאִישׁ שֶׁשְּׁמוֹ רְאוּבֵן, וְשָׁאַל לַאֲנָשִׁים אֵיפֹה אוּכַל לִמְצֹא אֶת רְאוּבֵן, וְעָנוּ לוֹ, שֶׁבְּמָקוֹם פְּלוֹנִי נִמְצָא קִבּוּץ שֶׁל אֲנָשִׁים, אוּלַי יֶשְׁנוֹ בֵּינֵיהֶם. וַיֵּלֶךְ לְשָׁם לִדְרשׁ עָלָיו - וְלֹא נִמְצָא שׁוּם רְאוּבֵן. הַאִם יַעֲלֶה עַל דַּעְתּוֹ לְהִתְרַעֵם עַל כָּל אֶחָד מֵהַנֶּאֱסָפִים שָׁם לָמָּה שְׁמוֹ שִׁמְעוֹן אוֹ לֵוִי וְלֹא רְאוּבֵן?! אֶלָּא עָלָיו לָלֶכֶת לְמָקוֹם אַחֵר לְבַקֵּשׁ אֶת רְאוּבֵן. כֵּן הַדָּבָר הַזֶּה - לָמָּה לוֹ לְהִתְרַעֵם עַל הָאִישׁ שֶׁאֵינוֹ רוֹצֶה לְמַלֹּאת בַּקָּשָׁתוֹ אַחֲרֵי שֶׁאֵין זֶה הָאִישׁ שֶׁהָיָה רְצוֹן ה' יִתְבָּרַךְ עָלָיו לְהֵטִיב עִמּוֹ?! עָלָיו לָלֶכֶת לְבַקֵּשׁ אֶת הַטּוֹבָה מִמִּי שֶׁנִּגְזָר עָלָיו לְהֵטִיב עִמּוֹ.<p dir="rtl">
אַשְׁרֵי אֱנוֹשׁ יְצַיֵּר זֶה תָּמִיד בְּמַחֲשַׁבְתּוֹ בְּכָל מְאוֹרְעוֹתָיו בְּחַיָּיו הַפְּרָטִיִּים וּבְמִסְחָרוֹ, וְלִבּוֹ יִהְיֶה בָּרִיא וְשָׁלֵם, לֹא תַעֲלֶה קִנְאָתוֹ עַל אֲחֵרִים וְלֹא יִנְקֹם וְלֹא יִטֹּר. <span class="booklinks" onclick="sendBookLink(this)" onmouseover="setBookLinkTitle(this)">(חפץ חיים על התורה)</span><BR><BR><p dir="rtl">
<b>וְהָלַכְתָּ בִּדְרָכָיו</b><p dir="rtl">
יֵשׁ שֶׁנִּמְנָעִין מִלְּהַשְׁאִיל כֵּלִים וְכַדּוֹמֶה מִפְּנֵי אֵיזוֹ סִבָּה קְטַנָּה שֶׁיֵּשׁ לוֹ עַל חֲבֵרוֹ, וְזֶה דָּבָר גָּרוּעַ, כִּי עוֹבֵר בָּזֶה עַל "לֹא תִקֹּם וְלֹא תִטֹּר אֶת בְּנֵי עַמֶּךָ". אֶלָּא יִתְבּוֹנֵן תָּמִיד בְּנַפְשׁוֹ כַּמָּה פְּעָמִים הִקְנִיט אֶת הַקָּדוֹשׁ-בָּרוּךְ-הוּא בְּדִבּוּרוֹ וּבְמַעֲשָׂיו, וְעִם כָּל זֹאת אֵין הַקָּדוֹשׁ- בָּרוּךְ-הוּא נוֹקֵם וְנוֹטֵר לוֹ, אֶלָּא מִתְחַסֵּד עִמּוֹ בְּכָל עִנְיָנָיו, וְאַף הוּא יַעֲשֶׂה כֵן עִם רֵעֵהוּ, וְאַדְּרַבָּה, יְנַצֵּל הִזְדַּמְּנוּת זוֹ הַבָּאָה לְיָדוֹ לְקַיֵּם בְּפֹעַל צִוּוּי ה' "לֹא תִקֹּם וְלֹא תִטֹּר".<p dir="rtl">
וְנוּכַל לוֹמַר שֶׁזֶּהוּ כַּוָּנַת הַכָּתוּב "לֹא תִקֹּם וְלֹא תִטֹּר אֶת בְּנֵי עַמֶּךָ וְאָהַבְתָּ לְרֵעֲךָ כָּמוֹךָ אֲנִי ה'". רוֹצֶה לוֹמַר, שֶׁתִּתְנַהֵג עִם רֵעֲךָ כְּמוֹ שֶׁאֲנִי נוֹהֵג בַּמִּדּוֹת עִמְּךָ וְעִם כָּל הָעוֹלָם - שֶׁאֵינֶנִּי נוֹטֵר שִׂנְאָה, כְּמוֹ דִּכְתִיב בְּיִרְמְיָה <span class="booklinks" onclick="sendBookLink(this)" onmouseover="setBookLinkTitle(this)">(ג, יב)</span>: "כִּי חָסִיד אֲנִי נְאֻם ה' לֹא אֶטּוֹר לְעוֹלָם". <span class="booklinks" onclick="sendBookLink(this)" onmouseover="setBookLinkTitle(this)">(אהבת חסד)</span><BR><BR><p dir="rtl">
<b>מִפִּתּוּיֵי הַיֵּצֶר</b><p dir="rtl">
וּלְפִי שֶׁהַיֵּצֶר הוֹלֵךְ וּמַרְתִּיחַ אֶת הַלֵּב וּמְבַקֵּשׁ תָּמִיד לְהַנִּיחַ לְפָחוֹת אֵיזֶה רשֶׁם אֵיזֶה זִכָּרוֹן מִן הַדָּבָר, וְאִם לֹא יוּכַל לְהַשְׁאִיר זִכָּרוֹן גָּדוֹל - יִשְׁתַּדֵּל לְהַשְׁאִיר זִכָּרוֹן מוּעָט, וְכֹה אוֹמֵר לוֹ יִצְרוֹ שֶׁל אָדָם: גַּם אִם תִּרְצֶה לִתֵּן לָאִישׁ הַזֶּה אֶת אֲשֶׁר לֹא רָצָה הוּא לָתֵת לְךָ כְּשֶׁנִּצְרַכְתָּ - לְפָחוֹת לֹא תִתְּנֵהוּ בְּסֵבֶר פָּנִים יָפוֹת, אוֹ אִם אֵינְךָ רוֹצֶה לְהָרַע לוֹ - לְפָחוֹת לֹא תֵטִיב לוֹ טוֹבָה גְּדוֹלָה וְלֹא תְסַיְּעֵהוּ סִיּוּעַ גָּדוֹל, אוֹ אִם תִּרְצֶה גַּם לְסַיְּעוֹ הַרְבֵּה - לְפָחוֹת לֹא תַעֲשֵׂהוּ בְּפָנָיו. אוֹ שֶׁאוֹמֵר לוֹ יִצְרוֹ: לֹא תָשׁוּב לְהִתְחַבֵּר עִמּוֹ וְלִהְיוֹת לוֹ לְרֵעַ, וְדַי בָּזֶה שֶׁמָּחַלְתָּ לוֹ שֶׁלֹּא תֵרָאֶה לוֹ לְאוֹיֵב, וְאִם גַּם לְהִתְחַבֵּר עִמּוֹ תִּרְצֶה - אַךְ לֹא תַרְאֶה לוֹ כְּמוֹ כֵן חִבָּה גְּדוֹלָה כְּבָרִאשׁוֹנָה, וְכֵן כָּל כַּיּוֹצֵא בָּזֶה מִמִּינֵי הֶחָרִיצוּת שֶׁבַּיֵּצֶר מַה שֶּׁהוּא מִשְׁתַּדֵּל לְפַתּוֹת אֶת לִבּוֹת בְּנֵי הָאָדָם, עַל כֵּן בָּאָה הַתּוֹרָה וְכָלְלָה כְּלָל שֶׁהַכֹּל נִכְלָל בּוֹ: "וְאָהַבְתָּ לְרֵעֲךָ כָּמוֹךָ" <span class="booklinks" onclick="sendBookLink(this)" onmouseover="setBookLinkTitle(this)">(ויקרא יט, יח)</span>. "כָּמוֹךָ" - בְּלִי שׁוּם הֶפְרֵשׁ, "כָּמוֹךָ" - בְּלִי חִלּוּקִים, בְּלִי תַּחְבּוּלוֹת וּמְזִמּוֹת, כָּמוֹךָ מַמָּשׁ. <span class="booklinks" onclick="sendBookLink(this)" onmouseover="setBookLinkTitle(this)">(מסילת ישרים)</span><p dir="rtl">
וּבִכְלַל זֶה מָצוּי מְאֹד שֶׁלֹּא מִשְׁתַּתֵּף אָדָם בְּשִׂמְחַת הַשֵּׁנִי מִשּׁוּם שֶׁגַּם הוּא לֹא הִשְׁתַּתֵּף בְּשִׂמְחָתוֹ, וְזוֹ נְקִימָה. וְאִם מִשְׁתַּתֵּף אָמְנָם בְּשִׂמְחַת הַשֵּׁנִי, וְרַק אָמַר לוֹ: רְאֵה, אֲנִי לֹא כָּמוֹךָ, וְאַף שֶׁאַתָּה לֹא הִשְׁתַּתַּפְתָּ בְּשִׂמְחָתִי, אֲנִי אֵינִי עוֹשֶׂה כְּמוֹתְךָ - עוֹבֵר עַל "לֹא תִטֹּר". <span class="booklinks" onclick="sendBookLink(this)" onmouseover="setBookLinkTitle(this)">(הרב זילברשטיין שליט"א)</span><p dir="rtl">
<small>(..כַּמָּה יָכוֹל אָדָם לְהִתְקַדֵּשׁ עַל יְדֵי זְהִירוּתוֹ שֶׁלֹּא לְהַזִּיק וּלְצַעֵר חֲבֵרוֹ! כְּגוֹן תַּלְמִיד הַנִּכְנָס לְחַדְרוֹ בִּפְנִימִיַּת הַיְשִׁיבָה וְכוּ' וְרוֹאֶה שֶׁחֲבֵרוֹ יָשֵׁן, וְהוּא נִזְהָר שֶׁלֹּא לִגְרֹם רַעַשׁ אוֹ לְהַדְלִיק אֶת הַחַשְׁמַל כְּדֵי שֶׁלֹּא לִגְזֹל אֶת מְנוּחָתוֹ, הֲרֵי זֶה בָּא מִתּוֹךְ אַהֲבַת הַבְּרִיּוֹת הַנּוֹבַעַת מִתּוֹךְ אֱמוּנָה "כִּי בְּצֶלֶם אֱלֹקִים עָשָׂה אֶת הָאָדָם" <span class="booklinks" onclick="sendBookLink(this)" onmouseover="setBookLinkTitle(this)">(בראשית ט, ו)</span>. כַּמָּה קְדֻשָּׁה וְאוֹר אֱלָקִי שׁוֹפְעִים עַל אָדָם זֶה! כַּמָּה מְאֻשָּׁר הוּא וּמוֹצֵא חֵן בְּעֵינֵי הַקָּדוֹשׁ-בָּרוּךְ-הוּא עֲבוּר זְהִירוּת זוֹ! אֵין לְשַׁעֵר כַּמָּה יָכוֹל הוּא לְהַצְלִיחַ בָּזֶה לַעֲלוֹת מַעְלָה מַעְלָה בִּשְׁלַבֵּי הַתּוֹרָה וַעֲבוֹדַת ה'. <span class="booklinks" onclick="sendBookLink(this)" onmouseover="setBookLinkTitle(this)">(לב אליהו, ח"א קפד)</span>)</small><p dir="rtl">
<h2 dir="rtl" id="230_neki_kapaiim, פרק יא שקר">פֶּרֶק יא - שֶׁקֶר</h2><p dir="rtl">
<small>(<b>דֶּרֶךְ לְחִנּוּךְ הַבָּנִים לְמִדַּת הָאֱמֶת</b><p dir="rtl">
מְסַפֵּר הַשְּׁלָ"ה הַקָּדוֹשׁ: רָגִיל הָיִיתִי לְהִכָּנֵס אֵצֶל חָסִיד גָּדוֹל מֵחֲסִידֵי עֶלְיוֹן מֵאַחֵינוּ הַסְּפָרַדִּים, וּמַעֲלָתוֹ הָיְתָה שֶׁהָיָה זָהִיר מְאֹד בְּמִדַּת הָאֱמֶת, שֶׁאֲפִלּוּ הָיוּ נוֹתְנִים לוֹ כָּל הָעוֹלָם כֻּלּוֹ, לֹא הָיָה מְשַׁנֶּה מִדִּבּוּרוֹ. וּשְׁאַלְתִּיו כֵּיצַד זָכָה לָזֶה, וְהֵשִׁיב, שֶׁמִּדָּה זוֹ קָנָה הוֹדוֹת לְחִנּוּכוֹ שֶׁל אָבִיו. וְכָךְ הָיָה דֶּרֶךְ אָבִיו בְּחִנּוּכוֹ: כְּדֶרֶךְ הַיְלָדִים שֶׁרָבִים בֵּינֵיהֶם - זֶה אוֹמֵר הוּא הִתְחִיל וְזֶה אוֹמֵר הוּא הִתְחִיל. כְּשֶׁהָיָה קוֹרֶה רִיב כָּזֶה בֵּין הָאַחִים, הָיָה הָאָב אוֹמֵר: "בָּנַי! מִי שֶׁיּוֹדֶה עַל הָאֱמֶת, אֶמְחַל לוֹ, בִּתְנַאי שֶׁיִּזָּהֵר מֵהַיּוֹם וָהָלְאָה שֶׁלֹּא יִשְׁנֶה בְּאִוַּלְתּוֹ, וּמִי שֶׁיַּכְחִישׁ - דְּעוּ לָכֶם שֶׁאֶחְקֹר וְאֶדְרשׁ מִי הַמְשַׁקֵּר, וְאָז אַעֲנִישֶׁנּוּ בְּכֵפֶל כִּפְלַיִם!"<p dir="rtl">
וְכָךְ אָכֵן עָשָׂה הָאָב. מִי שֶׁהוֹדָה - מָחַל לוֹ, וְלֹא עוֹד, אֶלָּא שֶׁהֶעֱנִיק לוֹ מַתָּנָה כַּמָּה מַטְבְּעוֹת כִּפְרָס וְעִדּוּד עַל אֹמֶץ לִבּוֹ לְהוֹדוֹת עַל הָאֱמֶת, וּמִי שֶׁשִּׁקֵּר - עֲנָשׁוֹ בָּעֳנָשִׁים גְּדוֹלִים. בְּדֶרֶךְ זוֹ נָהַג אוֹתוֹ הָאָב, וְכָךְ הִטְבִּיעַ בְּבָנָיו אֶת מִדַּת הָאֱמֶת וְהַפַּחַד מֵהַשֶּׁקֶר. הֲרֵי לְךָ דֶּרֶךְ חִנּוּךְ שֶׁיֵּשׁ לְכָל אָב פִּקֵּחַ וְנָבוֹן לְחַנֵּךְ אֶת בָּנָיו בְּמִדַּת הָאֱמֶת וּלְהַרְחִיקָם מֵהַשֶּׁקֶר כִּמְטַחֲוֵי קֶשֶׁת. <span class="booklinks" onclick="sendBookLink(this)" onmouseover="setBookLinkTitle(this)">(מדבר שקר תרחק)</span>)</small><p dir="rtl">
הֲיָדַעְתָּ?!<p dir="rtl">
אֵין מָאוּס בְּעֵינֵי ה' יִתְבָּרַךְ כְּשֶׁקֶר, וְלֹא מָצִינוּ אַזְהָרָה כְּאַזְהָרַת הַשֶּׁקֶר, וְלָכֵן נִזְכַּר בּוֹ לְשׁוֹן "מִדְּבַר שֶׁקֶר תִּרְחָק" - שֶׁיֵּשׁ לְהִתְרַחֵק מֵהַשֶּׁקֶר וּלְמָאֳסוֹ. וַאֲפִלּוּ מְדַבֵּר אֱמֶת וְרַק מְעָרֵב בְּסִפּוּרוֹ דְּבַר שֶׁקֶר, עוֹבֵר עַל מִצְוַת עֲשֵׂה מֵהַתּוֹרָה "מִדְּבַר שֶׁקֶר תִּרְחָק", וְכָל שֶׁכֵּן אִם כְּתוֹצָאָה מִשְּׁקָרָיו מַפְסִיד הוּא אֶת חֲבֵרוֹ, אֲזַי נִכְשָׁל הוּא גַּם בִּגְנֵבָה. וְהַמְעָרֵב שֶׁקֶר בְּסִפּוּרָיו לַהֲנָאָתוֹ, וְאַף שֶׁאֵינוֹ גּוֹרֵם בְּכָךְ שׁוּם נֶזֶק לְזוּלָתוֹ - גָּדוֹל מְאֹד עָנְשׁוֹ. וְגַם הַמְשַׁקֵּר מִתּוֹךְ שֶׁאֵינוֹ נוֹתֵן לִבּוֹ לְדַיֵּק בְּסִפּוּרָיו, גַּם הוּא מִכְּלַל כַּת הַשַּׁקְּרָנִים יִמָּנֶה. <span class="booklinks" onclick="sendBookLink(this)" onmouseover="setBookLinkTitle(this)">(רבנו יונה)</span><p dir="rtl">
<small>(<b>מַעֲשֶׂה בְּרַבִּי יוֹסֵף "נוֹטֵר הָאֱמֶת"</b><p dir="rtl">
אָבִיו שֶׁל רַבִּי יִצְחָק הַמַּגִּיד מִדֶּרְהוֹבִיץ הָיָה שְׁמוֹ "רַבִּי יוֹסֵף נוֹטֵר אֱמֶת", כִּי לְעוֹלָם לֹא הָיָה מְשַׁנֶּה מִדִּבּוּרוֹ וְסָר מֵהָאֱמֶת יָמִין וּשְׂמֹאל.<p dir="rtl">
מַעֲשֶׂה וּבָא יְהוּדִי לְבֵיתוֹ שֶׁל רַבִּי יוֹסֵף וּבִקְשׁוֹ שֶׁיַּחְבִּיא לוֹ חֲבִילַת סְחוֹרָה מֻבְרַחַת, כִּי שׁוֹטְרֵי הַמַּלְכוּת מְחַפְּשִׂים אַחֲרָיו. וְנִמֵּק אוֹתוֹ אָדָם וְאָמַר לְרַבִּי יוֹסֵף: "אֶצְלְךָ וַדַּאי לֹא יָבוֹאוּ הַמִּשְׁטָרָה לְחַפֵּשׂ, כִּי הֲלֹא הִנְּךָ יָדוּעַ כְּאָדָם אֲמִתִּי שֶׁאֵינוֹ מְשַׁקֵּר, וְלֹא יַחְשְׁבוּךָ לְמַבְרִיחַ סְחוֹרוֹת."<p dir="rtl">
סֵרַב רַבִּי יוֹסֵף, כְּדַרְכּוֹ, שֶׁלֹּא לְסַיֵּעַ בְּעִנְיְנֵי שֶׁקֶר וְרַמָּאוּת, אוּלָם אוֹתוֹ אָדָם הִפְצִיר בּוֹ מְאֹד, וְהִתְחַנֵּן וְאָמַר לוֹ: "בְּסֵרוּבְךָ אַתָּה הוֹרֵס אֶת חַיַּי. הַשּׁוֹטְרִים רוֹדְפִים אַחֲרַי, וְאִם יִתְפְּסוּנִי - יַעֲנִישׁוּנִי קָשׁוֹת!"<p dir="rtl">
שְׁאָלוֹ רַבִּי יוֹסֵף: "כַּמָּה שָׁוָה סְחוֹרָתְךָ זוֹ הַמֻּבְרַחַת?" עָנָה: "חֲמִשִּׁים רוּבָּלִים!"<p dir="rtl">
הִמְשִׁיךְ רַבִּי יוֹסֵף וְשָׁאַל: "הַאִם תִּמְכֹּר לִי אוֹתָהּ?" "לָמָּה לֹא?" עָנָה הַסּוֹחֵר.<p dir="rtl">
פָּנָה רַבִּי יוֹסֵף לִשְׁכֵנָיו, לָוָה אֶת אוֹתוֹ הַסְּכוּם וְקָנָה אֶת הַסְּחוֹרָה מֵהַסּוֹחֵר בְּכֶסֶף מָלֵא. הַסּוֹחֵר הִסְתַּלֵּק בְּשִׂמְחָה מֵהַמָּקוֹם, שֶׁהֲרֵי מֵהַסַּכָּנָה נִצַּל - וְגַם קִבֵּל שְׂכָרוֹ מֻשְׁלָם.<p dir="rtl">
הָלַךְ רַבִּי יוֹסֵף, נָטַל אֶת הַסְּחוֹרָה וּשְׂרָפָהּ בָּאֵשׁ, בְּחָשְׁשׁוֹ שֶׁאוּלַי יָבוֹאוּ וִיחַפְּשׂוּ בְּבֵיתוֹ וְיֵאָלֵץ לְשַׁקֵּר, וּבָזֶה הִצִּיל אֶת הַסּוֹחֵר מִסַּכָּנָה - וְאֶת עַצְמוֹ מִשֶּׁקֶר. יָמִים רַבִּים עָמַל רַבִּי יוֹסֵף לְשַׁלֵּם אֶת הֲקָפוֹתָיו שֶׁלָּוָה עֲבוּר אוֹתָהּ סְחוֹרָה. <span class="booklinks" onclick="sendBookLink(this)" onmouseover="setBookLinkTitle(this)">(מדבר שקר תרחק)</span>)</small><p dir="rtl">
הֲיָדַעְתָּ?!<p dir="rtl">
יֵשׁ לְהִזָּהֵר מְאֹד מֵהַבְטָחוֹת כְּשֶׁאֵין בָּרוּר לְךָ שֶׁתּוּכַל לְקַיְּמָם, וְאִם הִבְטַחְתָּ לַחֲבֵרְךָ דָּבָר, הִזָּהֵר לַעֲמֹד בְּהַבְטָחָתְךָ. וּמְאֹד מָצוּי שֶׁקּוֹבְעִים פְּגִישָׁה בְּמוֹעֵד מְסֻיָּם וְלֹא בָּאִים בַּמּוֹעֵד הַנִּקְבָּע, אוֹ מַבְטִיחִים בִּקּוּר וְלֹא בָּאִים, אוֹ בַּעֲלֵי מְלָאכוֹת שֶׁמַּבְטִיחִים לְבַצֵּעַ מְלַאכְתָּם וּמְבַטְּלִים אֶת זְמַנּוֹ שֶׁל הַמַּמְתִּין לָהֶם בְּחִנָּם, וּכְמוֹ כֵן שֶׁמַּשְׁאִילִים חֲפָצִים בְּהַבְטָחָה לְהַחֲזִירָם עַד זְמַן מְסֻיָּם וְלֹא עוֹמְדִים בָּזֶה.<p dir="rtl">
<small>(<b>אִישׁ אֱמֶת</b><p dir="rtl">
רַבִּי עֲקִיבָא אִיגֶר הָיָה רַבָּהּ שֶׁל הָעִיר פּוֹזֶן בִּמְדִינַת פְּרוּסְיָה - אַשְׁכְּנַז. בְּאַחַד הַיָּמִים נִשְׁלְחָה אֵלָיו שְׁאֵלָה מִדַּיָּנֵי קְהִלַּת בְּלוּסְטְק אֲשֶׁר בְּפּוֹלַנְיָה. בִּתְשׁוּבָתוֹ כּוֹתֵב רַבִּי עֲקִיבָא אִיגֶר, שֶׁהוּא אֵינוֹ כְּדַאי שֶׁמִּמֶּרְחַקִּים יִפְנוּ אֵלָיו בִּשְׁאֵלוֹת, וְכִי לֹא אַלְמָן יִשְׂרָאֵל מִגְּדוֹלֵי הַתּוֹרָה הַיּוֹשְׁבִים בְּפּוֹלִין אֲשֶׁר קָטְנָם עָבֶה מִמָּתְנוֹ.<p dir="rtl">
אַךְ הוּא מַמְשִׁיךְ וּמְנַמֵּק לָהֶם, כִּי הַפַּעַם הוּא יוֹצֵא מִגְּדֵרוֹ וּמֵשִׁיב לָהֶם תְּשׁוּבָה לִשְׁאֵלָתָם, הֱיוֹת וְהִזְדַּמֵּן בְּשִׂמְחָה שֶׁל מִצְוָה עִם מַכִּיר אֶחָד, וְהַלָּה בִּקֵּשׁ מִמֶּנּוּ שֶׁיָּשִׁיב תְּשׁוּבָה לִקְהִלַּת בְּלוּסְטְק, וְהוּא - רַבִּי עֲקִיבָא אִיגֶר - שָׁתַק. "וְחוֹשְׁשַׁנִי אוּלַי נִעְנַעְתִּי רֹאשִׁי קְצָת כְּדֶרֶךְ הַבְטָחָה, לָזֶה מֻכְרְחַנִי לָצֵאת מִגְּדֵרִי וּלְהָשִׁיב אַךְ הַפַּעַם.." <span class="booklinks" onclick="sendBookLink(this)" onmouseover="setBookLinkTitle(this)">(בגדי ישע)</span>)</small><p dir="rtl">
הֲיָדַעְתָּ?!<p dir="rtl">
אָסוּר לְתָאֵר אָדָם יוֹתֵר מִכְּפִי שֶׁהוּא, וּכְמוֹ כֵן אֵין לְתָאֵר תְּאָרִים לַנִּפְטָר בִּזְמַן הֶסְפֵּדוֹ שֶׁלֹּא תּוֹאֲמִים אֶת הַמְּצִיאוּת.<p dir="rtl">
הֲיָדַעְתָּ?!<p dir="rtl">
הַבָּא לְקַבֵּל הַלְוָאָה מִגְּמַ"ח אוֹ מֵאָדָם פְּרָטִי וּמִתְבַּקֵּשׁ לְשֵׁם כָּךְ לְמַלֵּא טֹפֶס וּבוֹ לְנַמֵּק מַטְּרַת הַהַלְוָאָה - אָסוּר לוֹ לְשַׁקֵּר וְלִכְתֹּב אוֹ לוֹמַר לַמַּלְוֶה שֶׁצָּרִיךְ הוּא אֶת הַהַלְוָאָה לְמַטָּרָה אַחֶרֶת, וְכָל שֶׁכֵּן אִלּוּ הָיָה יוֹדֵעַ שֶׁאִם הָיָה אוֹמֵר אֶת מַטְּרָתוֹ הָאֲמִתִּית לֹא הָיָה הַמַּלְוֶה מַסְכִּים לְהַלְווֹת לוֹ. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
<small>(<b>מִדִּבּוּר אֱמֶת אַל תָּזוּז!</b><p dir="rtl">
הַ"חֲזוֹן אִישׁ" הָיָה נוֹהֵג לְהִתְפַּלֵּל מִנְחָה גְּדוֹלָה בְּשָׁעָה 12:30 בַּחֲצוֹת הַיּוֹם, הֵן בְּחֹל וְהֵן בְּשַׁבָּת. פַּעַם אֵרַע שֶׁקָּשֶׁה הָיָה לְכַנֵּס מִנְיָן לְמִנְחָה בְּבֵית הַכְּנֶסֶת שֶׁבְּבֵיתוֹ. רַק בְּשָׁעָה 12:45 נִמְצָא הָעֲשִׂירִי לַמִּנְיָן. פָּנָה אֵלָיו גִּיסוֹ, רַבִּי שְׁמוּאֵל גְּרֵינֵימַן, וּשְׁאָלוֹ: הִזְמַנְתִּי לְבֵיתִי לְשָׁעָה אַחַת בַּצָּהֳרַיִם אָדָם אֶחָד, וְהִנֵּה בִּגְלַל אִחוּר מִנְחָה בְּוַדַּאי אֶתְאַחֵר לְהוֹפִיעַ לַפְּגִישָׁה, וְנִמְצָא הַלָּה מַמְתִּין שֶׁלֹּא כְּפִי שֶׁקָּבַעְנוּ.<p dir="rtl">
הֵשִׁיב לוֹ הַ"חֲזוֹן אִישׁ": מִי שֶׁדָּבוּק בְּמִדַּת הָאֱמֶת, אֵין אֶצְלוֹ כָּאן שׁוּם צַד שֶׁל שְׁאֵלָה. יְבֻטַּל הַמִּנְיָן, אַךְ מִדִּבּוּר הָאֱמֶת לֹא תָּזוּז!!! וְאָכֵן, הַקָּהָל הִתְפַּזֵּר וְהַמִּנְיָן הִתְבַּטֵּל. <span class="booklinks" onclick="sendBookLink(this)" onmouseover="setBookLinkTitle(this)">(מדבר שקר תרחק)</span>)</small><p dir="rtl">
הֲיָדַעְתָּ?!<p dir="rtl">
אָסוּר לְשַׁקֵּר עַל מְנָת לִזְכּוֹת בִּזְכֻיּוֹת הַבִּטּוּחַ יוֹתֵר מִכְּפִי הַמַּגִּיעַ לוֹ, וּכְמוֹ כֵן אָסוּר לְשַׁקֵּר וְלוֹמַר שֶׁהָאִשָּׁה לֹא עוֹבֶדֶת כְּדֵי לִזְכּוֹת בִּפְטוּר מַס וְכַדּוֹמֶה. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
<small>(<b>"וְדוֹבֵר אֱמֶת בִּלְבָבוֹ"</b><p dir="rtl">
מַעֲשֶׂה בְּחָכָם גָּדוֹל וּשְׁמוֹ רַב סַפְרָא שֶׁלְּעוֹלָם לֹא הָיָה מְשַׁנֶּה מִדִּבּוּרוֹ. פַּעַם אַחַת הָיָה לוֹ חֵפֶץ שֶׁרָצָה לְמָכְרוֹ. בָּא אֵלָיו אָדָם אֶחָד לִקְנוֹתוֹ, וּבְאוֹתוֹ זְמַן הָיָה רַב סַפְרָא בְּאֶמְצַע אֲמִירַת קְרִיאַת שְׁמַע. אָמַר לוֹ אוֹתוֹ אָדָם: מְכֹר לִי חֵפֶץ זֶה בְּכָךְ וְכָךְ כֶּסֶף. לֹא עָנָהוּ רַב סַפְרָא, כִּי הָיָה בְּאֶמְצַע קְרִיאַת שְׁמַע. אוֹתוֹ אָדָם חָשַׁב שֶׁרַב סַפְרָא לֹא עוֹנֵהוּ מִשּׁוּם שֶׁמְּמָאֵן הוּא לִמְכֹּר בַּמְּחִיר שֶׁנָּקַב הָאִישׁ, וְלָכֵן הֶעֱלָה אֶת הַסְּכוּם לְיוֹתֵר גָּבֹהַּ, וְשׁוּב לֹא עָנָהוּ רַב סַפְרָא בְּאֶמְצַע קְרִיאַת שְׁמַע. לְאַחַר שֶׁסִּיֵּם רַב סַפְרָא, אָמַר לוֹ: קַח הַחֵפֶץ בַּמְּחִיר הָרִאשׁוֹן שֶׁאָמַרְתָּ, הַיּוֹתֵר מוּעָט, כִּי כְּבָר שֶׁאָמַרְתָּ אֶת הַמְּחִיר הָרִאשׁוֹן עָלָה בְּדַעְתִּי לְהַסְכִּים לִמְכֹּר לְךָ, וְכֵיוָן שֶׁכֵּן עָלָה בְּדַעְתִּי וְהִסְכַּמְתִּי כָּךְ בְּלִבִּי - לֹא אֶקַּח מִמְּךָ יוֹתֵר. וְעָלָיו דָּרְשׁוּ: "וְדוֹבֵר אֱמֶת בִּלְבָבוֹ" - כְּגוֹן רַב סַפְרָא. <span class="booklinks" onclick="sendBookLink(this)" onmouseover="setBookLinkTitle(this)">(מכות כד)</span><p dir="rtl">
וְעוֹד מְסֻפָּר עַל רַב סַפְרָא, כִּי הָיָה לוֹ חֵפֶץ מְסֻיָּם שֶׁרָצָה לְמָכְרוֹ, וְרָצָה אָדָם אֶחָד לִקְנוֹתוֹ מִמֶּנּוּ בִּשְׁמוֹנִים מַטְבְּעוֹת. רַב סַפְרָא בִּקֵּשׁ עֲבוּרוֹ מֵאָה מַטְבְּעוֹת, וְכֵיוָן שֶׁלֹּא הִשְׁתַּוּוּ בַּמְּחִיר, הָלַךְ לוֹ אוֹתוֹ אָדָם. לְאַחַר זְמַן הִצְטָרֵךְ רַב סַפְרָא לַכֶּסֶף, וְהֶחְלִיט בְּלִבּוֹ, שֶׁאִם יָבֹא עַכְשָׁו אוֹתוֹ אָדָם, יִמְכֹּר לוֹ בִּשְׁמוֹנִים.<p dir="rtl">
בְּדִיּוּק בְּאוֹתוֹ זְמַן הֻצְרַךְ גַּם אוֹתוֹ אָדָם לְאוֹתוֹ חֵפֶץ, וְהֶחְלִיט, שֶׁגַּם אִם יִרְצֶה רַב סַפְרָא מֵאָה מַטְבְּעוֹת, יִתֵּן לוֹ. הָלַךְ לְבֵיתוֹ שֶׁל רַב סַפְרָא וְאָמַר לוֹ: מוּכָן אֲנִי לִקְנוֹת הַחֵפֶץ בְּמֵאָה מַטְבְּעוֹת, כְּפִי שֶׁבִּקַּשְׁתָּ.<p dir="rtl">
אָמַר לוֹ רַב סַפְרָא: לֹא אֶטֹּל מִמְּךָ אֶלָּא שְׁמוֹנִים מַטְבְּעוֹת, כֵּיוָן שֶׁכָּךְ הֶחְלַטְתִּי בְּלִבִּי לְהוֹרִיד אֶת הַמְּחִיר, לְקַיֵּם "וְדוֹבֵר אֱמֶת בִּלְבָבוֹ". (שם))</small><p dir="rtl">
<h2 dir="rtl" id="230_neki_kapaiim, פרק יב שבועות ונדרים">פֶּרֶק יב - שְׁבוּעוֹת וּנְדָרִים</h2><p dir="rtl">
<small>(<b>עֵדוּתָם שֶׁל הַבּוֹר וְהַחֻלְדָּה</b><p dir="rtl">
מַעֲשֶׂה בְּנַעֲרָה אַחַת שֶׁהָיְתָה בְּדַרְכָּהּ לְבֵית אָבִיהָ, וְהָיָה בּוֹר בַּדֶּרֶךְ וְנָפְלָה לְתוֹכוֹ. בָּא בָּחוּר אֶחָד וְאָמַר: אִם אֲנִי אַעֲלֵךְ מֵהַבּוֹר, תִּנָּשְׂאִי לִי? אָמְרָה לוֹ: כֵּן. וְנִשְׁבְּעוּ בֵּינֵיהֶם, שֶׁהוּא לֹא יִשָּׂא אִשָּׁה אַחֶרֶת - וְהִיא לֹא תִנָּשֵׂא לְאִישׁ אַחֵר. וְאָמְרוּ: מִי מֵעִיד בֵּינֵינוּ? וְהָיְתָה חֻלְדָּה אַחַת הוֹלֶכֶת לִפְנֵי הַבּוֹר, וְאָמְרוּ: אֵלּוּ שְׁנַיִם - הַבּוֹר וְהַחֻלְדָּה - יִהְיוּ עֵדִים בֵּינֵינוּ. וְהָלְכוּ לְדַרְכָּם.<p dir="rtl">
הַנַּעֲרָה עָמְדָה בִּשְׁבוּעָתָהּ וְלֹא הִתְחַתְּנָה עִם אַחֵר - וְהַבָּחוּר נָשָׂא אִשָּׁה אַחֶרֶת וְיָלְדָה בֵּן. בָּאָה חֻלְדָּה וּנְשָׁכַתּוּ וּמֵת. יָלְדָה בֵּן שֵׁנִי וְנָפַל לַבּוֹר וּמֵת. אָמְרָה לוֹ אִשְׁתּוֹ: מַה זֶּה הַמַּעֲשֶׂה שֶׁהִגִּיעַ לָנוּ שֶׁלֹּא כִּשְׁאָר בְּנֵי אָדָם? נִזְכַּר מֵהַשְּׁבוּעָה, וְסִפֵּר לְאִשְׁתּוֹ אֶת כָּל הַמַּעֲשֶׂה. אָמְרָה לוֹ: אִם כֵּן, חֲזֹר וְקָחֶנָּה. כָּתַב לָהּ גֵּט וְהָלַךְ וְנָשָׂא אֶת הַבְּתוּלָה. <span class="booklinks" onclick="sendBookLink(this)" onmouseover="setBookLinkTitle(this)">(תוס' תענית ח. ד"ה כחולדה)</span>)</small><p dir="rtl">
הֲיָדַעְתָּ?!<p dir="rtl">
אִסּוּר חָמוּר מְאֹד הוּא לִשָּׁבַע וְלֹא לְקַיֵּם אֶת שְׁבוּעָתוֹ, וַאֲפִלּוּ שֶׁלֹּא מַזְכִּיר שֵׁם ה' בִּשְׁבוּעָתוֹ - אֶלָּא רַק אוֹמֵר: נִשְׁבָּע אֲנִי שֶׁאֶעֱשֶׂה כָּךְ אוֹ שֶׁלֹּא אֶעֱשֶׂה - חַיָּב לְקַיֵּם שְׁבוּעָתוֹ.<p dir="rtl">
וְאִם מַזְכִּיר שֵׁם ה' בִּשְׁבוּעָתוֹ, וּכְגוֹן שֶׁאוֹמֵר: בְּשֵׁם ה' שֶׁכָּךְ הָיָה, אוֹ: בְּשֵׁם ה' שֶׁכָּךְ אֶעֱשֶׂה - אַף שֶׁלֹּא הִזְכִּיר לְשׁוֹן שְׁבוּעָה, הֲרֵי זוֹ שְׁבוּעָה. <span class="booklinks" onclick="sendBookLink(this)" onmouseover="setBookLinkTitle(this)">(שו"ע יו"ד סי' רלז סעי' א)</span><p dir="rtl">
הֲיָדַעְתָּ?!<p dir="rtl">
הָאוֹמֵר: אֶהְיֶה מְקֻלָּל אִם לֹא עָשִׂיתִי כָּךְ וְכָךְ, אוֹ אֶהְיֶה מְקֻלָּל אִם לֹא אֶעֱשֶׂה כָּךְ, אוֹ תָּבֹא עָלַי כָּךְ וְכָךְ אִם לֹא עָשִׂיתִי כָּךְ - זוֹ שְׁבוּעָה, כִּי קְלָלָה וְאָרוּר נֶחְשָׁבִים לִלְשׁוֹן שְׁבוּעָה.<p dir="rtl">
וְכֵן הָאוֹמֵר: בֶּאֱמוּנָה אֶעֱשֶׂה אוֹ לֹא אֶעֱשֶׂה כָּךְ וְכָךְ - צָרִיךְ הַתָּרָה. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי מהשו"ע)</span><p dir="rtl">
הֲיָדַעְתָּ?!<p dir="rtl">
יֶשְׁנָם כַּמָּה לְשׁוֹנוֹת שֶׁנִּכְשָׁלִים בָּהֶם בְּנֵי אָדָם שֶׁיֵּשׁ לִזָּהֵר מִלְּהִשְׁתַּמֵּשׁ בָּהֶם, כְּגוֹן: "בֶּאֱמֶת", "בֶּאֱמֶת הַתּוֹרָה", "חֵי נַפְשִׁי", "בְּחַיֵּי בְּנִי", "שֶׁכֹּה אֶחְיֶה" וְכַדּוֹמֶה.<p dir="rtl">
<small>(אָמַר רַבִּי שְׁמוּאֵל בַּר נַחְמָנִי אָמַר רַבִּי יוֹחָנָן: עַל שִׁבְעָה דְּבָרִים נְגָעִים בָּאִים: עַל לָשׁוֹן הָרָע, וְעַל שְׁפִיכות דָּמִים, וְעַל שְׁבוּעַת שָׁוְא, וְעַל גִּלּוּי עֲרָיוֹת, וְעַל גַּסּוּת הָרוּחַ, וְעַל הַגָּזֵל, וְעַל צָרוּת הָעַיִן וְכוּ'. עַל שְׁבוּעַת שָׁוְא שֶׁכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(מלכים ב' ה, כג)</span>: "וַיֹּאמֶר נַעֲמָן הוֹאֵל קַח כִּכָּרַיִם", וְכָתוּב <span class="booklinks" onclick="sendBookLink(this)" onmouseover="setBookLinkTitle(this)">(שם, כז)</span>: "וְצָרַעַת נַעֲמָן תִּדְבַּק בְּךָ". <span class="booklinks" onclick="sendBookLink(this)" onmouseover="setBookLinkTitle(this)">(ערכין טז.)</span><p dir="rtl">
וְנֶאֱמַר בַּמִּדְרָשׁ <span class="booklinks" onclick="sendBookLink(this)" onmouseover="setBookLinkTitle(this)">(ויקרא רבה ו, ג)</span>: אָמַר רַבִּי אַיְבּוּ, מִפְּנֵי מָה מַשְׁבִּיעִים הָאָדָם בְּסֵפֶר תּוֹרָה וּמְבִיאִים לְפָנָיו נוֹדוֹת נְפוּחִים? לוֹמַר, אֶתְמוֹל הָיָה הַנּוֹד הַזֶּה [הֶעָשׂוּי מֵעוֹר בְּהֵמָה] מָלֵא גִּידִים וַעֲצָמוֹת, וְעַכְשָׁו הוּא רֵיק מִכֻּלָּן - כָּךְ הַמַּשְׁבִּיעַ אֶת חֲבֵרוֹ לְשֶׁקֶר, סוֹף שֶׁיֵּצֵא רֵיקָם מִכָּל מָמוֹנוֹ.<p dir="rtl">
וְעוֹד נֶאֱמַר בַּמִּדְרָשׁ <span class="booklinks" onclick="sendBookLink(this)" onmouseover="setBookLinkTitle(this)">(תנחומא מטות א)</span>: אָמַר לָהֶם הַקָּדוֹשׁ-בָּרוּךְ- הוּא לְיִשְׂרָאֵל: הֱווּ זְהִירִין בִּנְדָרִים וְאַל תִּפְרְצוּ בָּהֶן, שֶׁכָּל הַפּוֹרֵץ - סוֹפוֹ לִמְעֹל בִּשְׁבוּעוֹת, וְהַמּוֹעֵל בִּשְׁבוּעוֹת - כּוֹפֵר בּוֹ בְּהַקָּדוֹשׁ- בָּרוּךְ-הוּא וְאֵין לוֹ מְחִילָה בָּעוֹלָם, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שמות כ, ז)</span>: "כִּי לֹא יְנַקֶּה ה' אֵת אֲשֶׁר יִשָּׂא אֶת שְׁמוֹ לַשָּׁוְא".<p dir="rtl">
וּמַעֲשֶׂה בְּרַבֵּנוּ הַקָּדוֹשׁ שֶׁנִּזְדַּמֵּן לְעִירוֹ שֶׁל רַבִּי טַרְפוֹן וְחָקַר אַחַר זַרְעוֹ. שָׁאַל אֶת אַנְשֵׁי מְקוֹמוֹ אִם נִשְׁאָר בֵּן לְאוֹתוֹ צַדִּיק, שֶׁהָיָה מְקַפֵּחַ אֶת בָּנָיו, כִּי כְּשֶׁהָיָה נִשְׁבַּע, הָיָה רָגִיל לוֹמַר: "אֲקַפַּח בְּנִי". אָמְרוּ לְרַבִּי: בֵּן לֹא נִשְׁאָר לוֹ, כִּי נֶעֱנַשׁ בִּגְלַל שְׁבוּעוֹתָיו. מֵתוּ לוֹ כָּל בָּנָיו, וְרַק נִשְׁאָר בֵּן לְבִתּוֹ. <span class="booklinks" onclick="sendBookLink(this)" onmouseover="setBookLinkTitle(this)">(בבא מציעא פה.)</span>)</small><p dir="rtl">
הֲיָדַעְתָּ?!<p dir="rtl">
יֵשׁ לְהִזָּהֵר שֶׁלֹּא לְהִשָּׁבַע אֲפִלּוּ עַל אֱמֶת. וּמְסֻפָּר בַּגְּמָרָא: אֶלֶף עֲיָרוֹת הָיוּ לוֹ לְיַנַּאי הַמֶּלֶךְ וְנֶחְרְבוּ כֻּלָּם עַל שֶׁהָיוּ רְגִילִים בִּשְׁבוּעָה, וְאַף שֶׁהָיוּ מְקַיְּמִים שְׁבוּעָתָם. <span class="booklinks" onclick="sendBookLink(this)" onmouseover="setBookLinkTitle(this)">(שו"ע או"ח סי' קנא סעי' א)</span><p dir="rtl">
<small>(מְסֻפָּר בַּיְרוּשַׁלְמִי <span class="booklinks" onclick="sendBookLink(this)" onmouseover="setBookLinkTitle(this)">(שבועות ו, ה)</span>: אִשָּׁה נִכְנְסָה לְבֵית חֲבֶרְתָּהּ לָלוּשׁ בָּצֵק, וְהָיוּ לָהּ שְׁנֵי דִּינָרִים קְשׁוּרִים בַּאֲזוֹרָהּ. תּוֹךְ כְּדֵי לִישָׁה נָפְלוּ הַדִּינָרִים לְתוֹךְ הַבָּצֵק וְלֹא הִרְגִּישָׁה בָּזֶה, וְכָךְ אָפְתָה אֶת הַלֶּחֶם. כְּשֶׁנִּזְכְּרָה בְּדִינָרֶיהָ וְרָאֲתָה שֶׁאֵינָם, מִהֲרָה לְבֵיתָהּ וּבִקְשָׁתַם וְלֹא מְצָאָתַם.<p dir="rtl">
חָזְרָה לַחֲבֶרְתָּהּ וְאָמְרָה לָהּ: נָפְלוּ לִי שְׁנֵי דִּינָרִים בְּתוֹךְ בֵּיתֵךְ, תְּנִי נָא לִי אוֹתָם. אָמְרָה לָהּ חֲבֶרְתָּהּ: אֵינֶנִּי יוֹדַעַת. וְהוֹסִיפָה וְנִשְׁבְּעָה: אֶקְבֹּר בֵּן אֶחָד, אִם אֲנִי יוֹדַעַת הֵיכָן כַּסְפֵּךְ. גָּמְרָה הַשְּׁבוּעָה וּמֵת בֵּן אֶחָד. כְּשֶׁחָזְרוּ מִבֵּית הַקְּבָרוֹת, שָׁמְעָה קוֹל בָּרְחוֹב: אִלּוּ לֹא הָיָה אֱמֶת שֶׁהִיא יוֹדַעַת מַחֲבוֹא הַדִּינָרִים, לֹא הָיְתָה נֶעֱנֶשֶׁת כָּךְ לִקְבֹּר אֶת בְּנָהּ. חָזְרָה שֵׁנִית וְנִשְׁבְּעָה: אִם אֲנִי יוֹדַעַת הֵיכָן הַדִּינָרִים, אָז אֶקְבֹּר אֶת בְּנִי הַשֵּׁנִי. וְכָךְ הָיָה - שֶׁמֵּת גַּם הוּא.<p dir="rtl">
בְּמִדְרַשׁ רַבָּה מַמְשִׁיךְ הַסִּפּוּר, כִּי זְמַן מָה לְאַחַר קְבוּרַת הַבֵּן הַשֵּׁנִי נִכְנְסָה חֲבֶרְתָּהּ וּבִקְשָׁה מִמֶּנָּה, שֶׁלְּטוֹבָתָהּ תּוֹדֶה בְּעִנְיַן פָּרָשַׁת הַדִּינָרִים. קָפְצָה וְנִשְׁבְּעָה שְׁלִישִׁית: אֶקְבֹּר אֶת בְּנִי הַשְּׁלִישִׁי, אִם אֲנִי יוֹדַעַת הֵיכָן דִּינָרַיִךְ. וּמֵת בְּנָהּ הַשְּׁלִישִׁי.<p dir="rtl">
לַמָּחֳרָת אָמַר בַּעְלָהּ שֶׁל בַּעֲלַת הַדִּינָרִים: רָאוּי לָנוּ לְהִכָּנֵס וּלְנַחֵם אֶת שְׁכֶנְתֵּנוּ. לָקְחוּ שְׁנֵי כִּכָּרוֹת לִסְעוּדַת הַבְרָאַת אֲבֵלִים. כְּשֶׁחָתְכוּ אֶת הַלֶּחֶם, נָפְלוּ הַדִּינָרִים שֶׁבְּתוֹכוֹ..<p dir="rtl">
לָכֵן אָמְרוּ חֲכָמִים: הַרְחֵק מִן הַשְּׁבוּעָה, הֵן עַל אֱמֶת וְהֵן עַל שֶׁקֶר, וְאַל תַּכְנִיס אֶת עַצְמְךָ בִּכְלָל לִשְׁבוּעָה. <span class="booklinks" onclick="sendBookLink(this)" onmouseover="setBookLinkTitle(this)">(ויקרא רבה ו, ג)</span>)</small><p dir="rtl">
הֲיָדַעְתָּ?!<p dir="rtl">
תְּקִיעַת כַּף שֶׁנּוֹתֵן אָדָם לַחֲבֵרוֹ עַל מְנָת לְאַמֵּת דְּבָרָיו, דִּינָהּ כְּמוֹ שְׁבוּעָה, וְהוּא כַּאֲשֶׁר הִתְכַּוְּנוּ לְשֵׁם שְׁבוּעָה וְלֹא כַּאֲשֶׁר הִתְכַּוְּנוּ סְתָם לְשֵׁם הַסְכָּמָה וּשְׂבִיעוּת רָצוֹן. <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
הֲיָדַעְתָּ?!<p dir="rtl">
גַּם כְּשֶׁנִּשְׁבָּע אָדָם אוֹ נוֹדֵר מִתּוֹךְ כַּעַס אוֹ מַחֲלֹקֶת, חָל עָלָיו חֹמֶר נֶדֶר אוֹ שְׁבוּעָה, וְלָכֵן מְאֹד יֵשׁ לְהִזָּהֵר מִמַּה שֶּׁמָּצוּי אֵצֶל הֲמוֹן הָעָם לִשָּׁבַע מִתּוֹךְ כַּעַס שֶׁלֹּא לֶאֱכֹל אֵצֶל אֶחָד מִבְּנֵי הַמִּשְׁפָּחָה אוֹ שֶׁלֹּא לְבַקֵּר אֶצְלוֹ, כִּי הַנֶּדֶר אוֹ הַשְּׁבוּעָה בְּתָקְפָּם, וְאָסוּר לְחַלְּלָם לְלֹא הַתָּרָה כָּרָאוּי אֵצֶל חָכָם הַבָּקִי בְּהַתָּרַת נְדָרִים.<p dir="rtl">
הֲיָדַעְתָּ?!<p dir="rtl">
אֵין לָלֶכֶת לְהַתִּיר אֶת הַנֶּדֶר אוֹ אֶת הַשְּׁבוּעָה אֵצֶל שְׁלשָׁה עַמֵּי אֲרָצוֹת שֶׁלֹּא מְבִינִים בְּעִנְיְנֵי נְדָרִים, אֶלָּא צָרִיךְ לֵילֵךְ לְחָכָם הַבָּקִי בְּדִינֵי הַתָּרַת נְדָרִים וּשְׁבוּעוֹת.<p dir="rtl">
הֲיָדַעְתָּ?!<p dir="rtl">
<b>אִסּוּר חָמוּר לִדֹּר נֶדֶר וְלֹא לְקַיְּמוֹ.</b><p dir="rtl">
יֶשְׁנוֹ הֶבְדֵּל גָּדוֹל בֵּין נְדָרִים הַשַּׁיָּכִים לְעִנְיְנֵי רְשׁוּת, כְּמוֹ שֶׁנּוֹדֵר שֶׁיֵּלֵךְ לְמָקוֹם פְּלוֹנִי אוֹ לֹא יֵלֵךְ, אוֹ שֶׁנּוֹדֵר שֶׁיֹּאכַל אוֹ שֶׁלֹּא יֹאכַל, שֶׁאָז צָרִיךְ לְפָרֵשׁ בִּלְשׁוֹנוֹ לְשׁוֹן נֶדֶר, וּבֵין נְדָרִים הַשַּׁיָּכִים לְמִצְוָה, כְּגוֹן שֶׁיִּתֵּן צְדָקָה אוֹ שֶׁיִּלְמַד פֶּרֶק בַּהֲלָכָה אוֹ בְּמִשְׁנָה. בָּאֳפָנִים אֵלּוּ, אַף שֶׁלֹּא יַזְכִּיר לְשׁוֹן נֶדֶר, אֶלָּא יֹאמַר סְתָם: אֲנִי מִתְנַדֵּב כָּךְ וְכָךְ, אוֹ אֲנִי אֶתֵּן כָּךְ וְכָךְ - חַיָּב לִתֵּן צְדָקָה, וְנֶחְשָׁב כְּאִלּוּ נָדַר.<p dir="rtl">
הֲיָדַעְתָּ?!<p dir="rtl">
הַנּוֹדֵר וְאֵינוֹ יָכוֹל לַעֲמֹד בְּנִדְרוֹ, חַיָּב לֵילֵךְ לְחָכָם מֻבְהָק הַבָּקִי בְּהִלְכוֹת נְדָרִים שֶׁיַּתִּיר לוֹ אֶת נִדְרוֹ.<p dir="rtl">
הֲיָדַעְתָּ?!<p dir="rtl">
אָדָם שֶׁנָּהַג מִנְהָג מְסֻיָּם בִּסְתָם וְלֹא חָשַׁב לִנְהֹג כָּךְ לְעוֹלָם, אוּלָם נָהַג בְּנֹהַג זֶה שָׁלשׁ פְּעָמִים, אָסוּר לוֹ לְבַטֵּל מִנְהָגוֹ מִבְּלִי שֶׁיֵּלֵךְ לְחָכָם וְיַתִּיר לוֹ אֶת נִדְרוֹ. לְמָשָׁל, אָדָם שֶׁנָּהַג לָצוּם בְּעֶרֶב רֹאשׁ הַשָּׁנָה אוֹ בְּעֶרֶב רֹאשׁ חֹדֶשׁ אוֹ בַּעֲשֶׂרֶת יְמֵי תְּשׁוּבָה, אוֹ שֶׁלֹּא לֶאֱכֹל אֹרֶז בְּפֶסַח - אִם נָהַג בָּזֶה שָׁלשׁ פְּעָמִים, חַיָּב בְּהַתָּרַת נְדָרִים.<p dir="rtl">
[וְאִם הָיָה בְּדַעְתּוֹ לִנְהֹג כָּךְ לְעוֹלָם - כְּבָר מִפַּעַם רִאשׁוֹנָה חָל עָלָיו הַנֶּדֶר וְחַיָּב הַתָּרָה.] <span class="booklinks" onclick="sendBookLink(this)" onmouseover="setBookLinkTitle(this)">(הבית היהודי)</span><p dir="rtl">
הֲיָדַעְתָּ?!<p dir="rtl">
אַף שֶׁאֵין רָאוּי וְנָכוֹן לִנְדֹּר נְדָרִים, אוּלָם מְשֻׁבָּח לִנְדֹּר צְדָקָה בִּשְׁעַת צָרָה אוֹ כְּדֵי לְזָרֵז עַצְמוֹ לִפְרשׁ מֵאִסּוּרֵי תּוֹרָה, כְּגוֹן לְהִתְנַזֵּר מִבָּשָׂר וְיַיִן כְּשֶׁהוּא לָהוּט אַחַר הַזְּלִילָה וְהַסְּבִיאָה, אוֹ מִמַּלְבּוּשִׁים נָאִים, כְּשֶׁרוֹאֶה שֶׁהוּא לָהוּט אַחַר הָעֲרָיוֹת, וְאַף עַל פִּי כֵן לֹא יַרְבֶּה בִּנְדָרִים כָּאֵלּוּ.<p dir="rtl">
<h2 dir="rtl" id="230_neki_kapaiim, פרק יג לשון נקיה">פֶּרֶק יג - לָשׁוֹן נְקִיָּה</h2><p dir="rtl">
(הלכות לשון נקיה וקללות, מספר הבית היהודי להרה"ג הרב זכאי שליט"א)<p dir="rtl">
<small>(מַעֲשֶׂה בִּשְׁנֵי תַּלְמִידִים שֶׁהָיוּ יוֹשְׁבִים וְלוֹמְדִים בִּפְנֵי הֶחָכָם. הָאֶחָד אָמַר: עָשְׂתָה אוֹתָנוּ הַהֲלָכָה הַזֹּאת כְּמוֹ חֲזִיר עָיֵף, וְהַשֵּׁנִי אָמַר: עָשְׂתָה אוֹתָנוּ כְּמוֹ גְּדִי עָיֵף. וְכַוָּנָתָם הָיְתָה, שֶׁהֵם הִתְיַגְּעוּ וְעָמְלוּ הַרְבֵּה לְהָבִין אֶת הַהֲלָכָה. וּלְפִי שֶׁהַתַּלְמִיד הָרִאשׁוֹן הוֹצִיא דָּבָר מְגֻנֶּה מִפִּיו לְדַמּוֹת הַדָּבָר לַחֲזִיר, לָכֵן שׁוּב לֹא דִּבֵּר הֶחָכָם עִם הַתַּלְמִיד הַזֶּה. <span class="booklinks" onclick="sendBookLink(this)" onmouseover="setBookLinkTitle(this)">(פסחים ג:)</span><p dir="rtl">
וּמַעֲשֶׂה בִּשְׁנֵי תַּלְמִידִים שֶׁהָיוּ יוֹשְׁבִים וְלוֹמְדִים בִּפְנֵי הֶחָכָם. הָאֶחָד אָמַר: מִפְּנֵי מָה בּוֹצְרִין בְּטָהֳרָה וְאֵין מוֹסְקִין בְּ"טָהֳרָה"? וְהַשֵּׁנִי אָמַר: מִפְּנֵי מָה בּוֹצְרִין בְּטָהֳרָה וּמוֹסְקִין בְּ"טֻמְאָה"? אָמַר הֶחָכָם: מֻבְטָח אֲנִי בְּתַלְמִיד זֶה [כְּלוֹמַר, בַּתַּלְמִיד הָרִאשׁוֹן שֶׁאָמַר "וְאֵין מוֹסְקִין בְּטָהֳרָה" וְלֹא הוֹצִיא תֵּבַת "טֻמְאָה" מִפִּיו] שֶׁיּוֹרֶה הוֹרָאָה בְּיִשְׂרָאֵל, וְלֹא הָיוּ יָמִים מוּעָטִים עַד שֶׁהוֹרָה הוֹרָאָה בְּיִשְׂרָאֵל. (שם)<p dir="rtl">
פַּעַם יָשְׁבוּ שְׁלשָׁה כֹּהֲנִים בְּמָקוֹם אֶחָד וְסִפֵּר כָּל אֶחָד עַל הַקָּרְבָּן שֶׁאָכַל בְּאוֹתוֹ יוֹם. הָאֶחָד אָמַר שֶׁהִגִּיעַ לוֹ כְּשִׁעוּר פוּל, וְהַשֵּׁנִי אָמַר שֶׁהִגִּיעַ לוֹ כְּשִׁעוּר זַיִת, וְהַשְּׁלִישִׁי אָמַר שֶׁהִגִּיעַ לוֹ כְּשִׁעוּר זְנַב הַלְּטָאָה. וּלְפִי שֶׁזֶּה הָאַחֲרוֹן דִּבֵּר בְּלָשׁוֹן מְגֻנָּה, נִכְנַס הַדָּבָר בְּלֵב חֲכָמִים, וּבָדְקוּ אַחַר מִשְׁפַּחְתּוֹ וּמָצְאוּ שֶׁאֵינוֹ כֹּהֵן אֲמִתִּי. (שם))</small><p dir="rtl">
א. בַּעֲוֹן נַבְלוּת פֶּה צָרוֹת רַבּוֹת וּגְזֵרוֹת קָשׁוֹת מִתְחַדְּשׁוֹת, וּבַחוּרֵי שׂוֹנְאֵי יִשְׂרָאֵל מֵתִים, יְתוֹמִים וְאַלְמָנוֹת צוֹעֲקִין וְאֵין נַעֲנִין, וְכָל הַמְנַבֵּל פִּיו - אֲפִלּוּ חוֹתְמִין עָלָיו גְּזַר דִּין שֶׁל שִׁבְעִים שָׁנָה לְטוֹבָה, הוֹפְכִין עָלָיו לְרָעָה <span class="booklinks" onclick="sendBookLink(this)" onmouseover="setBookLinkTitle(this)">(שבת לג.)</span>. וּמִי זֶה הָאִישׁ שֶׁלֹּא יֶחֱרַד חֲרָדָה גְּדוֹלָה בְּשָׁמְעוֹ אֶת כָּל דִּבְרֵי רַבּוֹתֵינוּ כַּמָּה רָעָה גּוֹרֵם הַמְנַבֵּל פִּיו, וְלֹא הַמְנַבֵּל פִּיו בִּלְבַד אָמְרוּ שֶׁרָאוּי לְעֹנֶשׁ גָּדוֹל כָּזֶה - כִּי גַּם הַשּׁוֹמֵעַ נִבּוּל פֶּה וְשׁוֹתֵק נֶעֱנָשׁ. <span class="booklinks" onclick="sendBookLink(this)" onmouseover="setBookLinkTitle(this)">(תוכחת חיים, בראשית עמ' נא)</span><p dir="rtl">
ב. הַמְנַבֵּל אֶת פִּיו [הֲרֵי הוּא] כְּבַד עָוֹן וְנִתְעָב וְנֶאֱלָח, כִּי עָזַב וְהִנִּיחַ הַבּוּשָׁה וְהַצְּנִיעוּת, שֶׁהֵן הַמִּדּוֹת הַיְדוּעוֹת לְזֶרַע הַקֹּדֶשׁ, וְהָלַךְ עַל שְׁבִילֵי עַזּוּת פָּנִים, שֶׁהִיא מִדַּת הַנְּבָלִים הָרָעִים, וְהַשֵּׁנִית - כִּי חִלֵּל אֶת קֹדֶשׁ יִשְׂרָאֵל, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(דברים ד, ו)</span>: "וְאָמְרוּ רַק עַם חָכָם וְנָבוֹן הַגּוֹי הַגָּדוֹל הַזֶּה", וְזֶה נָהַג עַל דֶּרֶךְ הַסְּכָלִים הַנִּמְאָסִים הַמְרֻחָקִים מִדֶּרֶךְ הַשֵּׂכֶל שֶׁכֻּלּוֹ יָפֶה אַף נָעִים, וְעָלָה בָּאְשָׁם וְתַעַל צַחֲנָתָם, וְכָל חָכָם וְנָבוֹן שַׁקֵּץ יְשַׁקְּצֵם וְתַעֵב יְתַעֲבֵם, וְהִנֵּה הוּא מְחַלֵּל כְּלִי הַשֵּׂכֶל אֲשֶׁר הוּא יָקָר מִכָּל כְּלִי חֶמְדָּה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(משלי כ, טו)</span>: "וּכְלִי יְקָר שִׂפְתֵי דָעַת". <span class="booklinks" onclick="sendBookLink(this)" onmouseover="setBookLinkTitle(this)">(שערי תשובה, שער ג אות רכט)</span><p dir="rtl">
ג. הַפּוֹגֵם פִּיו בִּדְבַר נְבָלָה - פּוֹגֵם בְּנַפְשׁוֹ, וּמְטַמְּאִין אוֹתוֹ בְּקֶרִי לְבַטָּלָה, וְנִדּוֹן בְּמִיתָה עוֹלָמִית, וְאֵין תְּפִלָּתוֹ נִשְׁמַעַת אַרְבָּעִים יוֹם, וּבְהֵיכַל נֹגַהּ שִׁשָּׁה מַלְאָכִים עִם מָאתַיִם אַרְבָּעִים וְחָמֵשׁ כִּתּוֹת מְנַדִּין אוֹתוֹ לַמּוֹצִיא לְבַטָּלָה. <span class="booklinks" onclick="sendBookLink(this)" onmouseover="setBookLinkTitle(this)">(צפורן שמיר, סי' יא אות קעח)</span><p dir="rtl">
ד. הָאִסּוּר לְדַבֵּר נַבְלוּת הַפֶּה לֹא נֶאֱמַר דַּוְקָא בְּמִי שֶׁדָּמוֹ רוֹתֵחַ, שֶׁמִּדֵּי דַּבְּרוֹ בָּא לִידֵי תַּאֲוָה, אֶלָּא גַּם בְּמִי שֶׁמְּדַבֵּר נַבְלוּת פֶּה דֶּרֶךְ שְׂחוֹק בְּעָלְמָא הַדָּבָר אָסוּר, כִּי נִבּוּל פֶּה הוּא עֶרְוָתוֹ שֶׁל הַדִּבּוּר מַמָּשׁ וְאָסוּר מִצַּד עַצְמוֹ, מִלְּבַד הֱיוֹתוֹ גּוֹרֵם וּמֵבִיא לְאִסּוּרִים אֲחֵרִים. <span class="booklinks" onclick="sendBookLink(this)" onmouseover="setBookLinkTitle(this)">(מסילת ישרים פרק יא)</span><p dir="rtl">
ה. אוֹתָם אֲנָשִׁים הַמְדַבְּרִים נִבּוּל פֶּה אוֹ לָשׁוֹן הָרָע אוֹ חוֹשְׁדִים בִּכְשֵׁרִים בְּכַוָּנָה וְאוֹמְרִים: "הַמָּקוֹם יִמְחַל לִי, לֹא יַחֲשֹׁב לִי עָוֹן," אֵינָם מְבִינִים כִּי לֹא יֹאבֶה ה' סְלוֹחַ לָהֶם, אֶלָּא אַדְּרַבָּה - יִכְבַּד עָנְשָׁם, כִּי הֵם יוֹדְעִים רִבּוֹנָם וּמְכַוְּנִים לִמְרֹד. <span class="booklinks" onclick="sendBookLink(this)" onmouseover="setBookLinkTitle(this)">(יעלזו חסידים עמ' קי)</span><p dir="rtl">
<small>(כְּשֵׁם שֶׁהַלָּשׁוֹן הַנְּקִיָּה שֶׁל הָאָדָם מַשְׁפִּיעָה לְכָל גּוּפוֹ קְדֻשָּׁה וְטָהֳרָה, כֵּן, חָלִילָה, אִם מְנַבֵּל פִּיו, הֲרֵי הוּא מַשְׁפִּיעַ טֻמְאָה עַל כָּל גּוּפוֹ. וְהַמְפָרְשִׁים הִסְבִּירוּ זֹאת עַל פִּי מָשָׁל.<p dir="rtl">
מַעֲשֶׂה בְּמֶלֶךְ שֶׁהָיוּ לוֹ יֵינוֹת חֲשׁוּבִים שֶׁהָיוּ מֻנָּחִים בְּנוֹדוֹת חֲשׁוּבִים, שֶׁכֵּן עוֹשִׂים הוֹלְכֵי דְּרָכִים וְעוֹבְרֵי אֹרַח - שֶׁמַּנִּיחִים אֶת הַיַּיִן בְּנוֹדוֹת חֲשׁוּבִים, וְעוֹשִׂים לָהֶם שְׁפוֹפֶרֶת שֶׁל קָנֶה אוֹ שֶׁל כֶּסֶף לְהוֹצִיא אֶת הַיַּיִן דַּרְכּוֹ.<p dir="rtl">
בָּרוּר מֵאֵלָיו, שֶׁצָּרִיךְ שֶׁהַקָּנֶה יִהְיֶה מְנֻקֶּה מִכָּל לִכְלוּךְ. שֶׁאִם הַשְּׁפוֹפֶרֶת שֶׁל הַקָּנֶה מְזֹהֶמֶת וּמְלֻכְלֶכֶת - אַף עַל פִּי שֶׁהַיַּיִן נָקִי, הֲרֵי גַּם הַיַּיִן נִמְאָס בְּעֵינֵי רוֹאָיו וְלֹא יִשְׁתּוּ מִמֶּנּוּ, כֵּיוָן שֶׁסּוֹף סוֹף יָצָא דֶּרֶךְ שְׁפוֹפֶרֶת מְלֻכְלֶכֶת, וְלָכֵן לֹא יִשְׁתּוּ מִמֶּנּוּ, וְכָל שֶׁכֵּן שֶׁלֹּא יִשְׁתּוּ הַמְּלָכִים וְהָאִסְטְנִיסְטִים.<p dir="rtl">
וְהִנֵּה, עַבְדּוֹ שֶׁל הַמֶּלֶךְ לֹא נִשְׁמַר בְּנִקְיוֹן הַשְּׁפוֹפֶרֶת, וְהִשְׁתַּמֵּשׁ בָּהּ בְּמִינֵי זֻהֲמוֹת וְסִרְחוֹנוֹת עַד שֶׁנִּמְאֲסָה בְּעֵינֵי כָּל רוֹאֶיהָ, וּבָא לְהָרִיק אֶת הַיַּיִן דֶּרֶךְ פִּי הַשְּׁפוֹפֶרֶת. וַהֲרֵי עֲוֹנוֹ נִכְפָּל כִּפְלַיִם - כִּי מִלְּבַד שֶׁנִּמְאָס הַיַּיִן בְּעֵינֵי כָּל רוֹאָיו, בְּנוֹסָף לָזֶה גָּרַם לַמֶּלֶךְ צַעַר, שֶׁקָּצָה נַפְשׁוֹ מִזֶּה. שֶׁכֵּן דֶּרֶךְ הָאִסְטְנִיסְטִים - שֶׁאִם רוֹאִים דָּבָר מָאוּס, תָּקוּץ נַפְשָׁם.<p dir="rtl">
וְהַנִּמְשָׁל - שֶׁהָאָדָם הוּא כְּמוֹ הַנּוֹד שֶׁבְּתוֹכוֹ מֻנָּח הַיַּיִן, שֶׁהוּא הַמַּחֲשָׁבָה וְהָרָצוֹן וְהַשֵּׂכֶל וְהַבִּינָה, וְהַקּוֹל הַיּוֹצֵא וְהַדִּבּוּר שֶׁל חֲמִשָּׁה מוֹצְאוֹת הַפֶּה וְהַלָּשׁוֹן הוּא דֻּגְמַת הַקָּנֶה וְהַשְּׁפוֹפֶרֶת שֶׁמַּנִּיחִים בְּרֹאשׁ הַנּוֹד לְהוֹצִיא הַיַּיִן דֶּרֶךְ שָׁם, שֶׁכָּל דְּבָרִים שֶׁבַּלֵּב יוֹצְאִים דֶּרֶךְ הַלָּשׁוֹן, וְהוּא הַיַּיִן שֶׁל מַלְכּוֹ שֶׁל עוֹלָם לַעֲבֹד עֲבוֹדָתוֹ וּלְהוֹדוֹת וּלְהִתְפַּלֵּל וְלַעֲסֹק בַּתּוֹרָה, וְהוּא עוֹבֵר אֹרַח בָּעוֹלָם הַזֶּה כְּמוֹ הוֹלְכֵי דְּרָכִים שֶׁמַּנִּיחִים הַיַּיִן בְּנוֹדוֹת. וְאִם הָאָדָם לֹא נִשְׁמָר בִּלְשׁוֹנוֹ מִלְּדַבֵּר דִּבְרֵי נַבְלוּת וּמְאִיסוּת, אֲזַי אֵין לְךָ מְשֻׁקָּץ וּמְתֹעָב לִפְנֵי הַמָּקוֹם יוֹתֵר מִזֶּה, כְּמוֹ שֶׁאָמְרוּ רַבּוֹתֵינוּ, וַהֲרֵי וַדַּאי כָּל מַה שֶּׁבְּתוֹכוֹ נִמְאָס. שֶׁכְּשֶׁרוֹאֶה אֶת הַלָּשׁוֹן נִמְאָס וּמְזֹהָם, אָז הַיַּיִן, שֶׁהוּא הַתְּפִלּוֹת וְהֶבֶל הַיּוֹצֵא מִן הַפֶּה, הֲרֵי הוּא מָאוּס לְפָנָיו יִתְבָּרַךְ, וְלָכֵן צָרִיךְ הָאָדָם לִשְׁמֹר עַל נִקְיוֹן לְשׁוֹנוֹ. <span class="booklinks" onclick="sendBookLink(this)" onmouseover="setBookLinkTitle(this)">(קול ששון)</span>)</small><p dir="rtl">
<h2 dir="rtl" id="230_neki_kapaiim, פרק יד קללות">פֶּרֶק יד - קְלָלוֹת</h2><p dir="rtl">
<small>(..וְכֵן הַדָּבָר בִּקְלָלוֹת - שֶׁתֵּכֶף נִתָּן כֹּחַ לַסִּטְרָא אָחֳרָא וְאֵין אֶפְשָׁרוּת שֶׁלֹּא יִתְקַיְּמוּ, וְכַאֲשֶׁר הַמְקֻלָּל רָאוּי לְכָךְ - יִתְקַיְּמוּ בּוֹ, וְאִם אֵין בּוֹ עָוֹן וְהִיא קִלְלַת חִנָּם, שֶׁאֵינוֹ מִן הַדִּין שֶׁיִּתְקַיְּמוּ בּוֹ - חוֹזְרוֹת הַקְּלָלוֹת לַמְקַלֵּל וְיִתְקַיְּמוּ בּוֹ. וְזֶה טַעַם הַכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(משלי כו, ב)</span>: "קִלְלַת חִנָּם לוֹ תָבֹא", שֶׁכָּתוּב "לוֹ תָבֹא" [בְּאוֹת ו'], וְקוֹרְאִים "לֹא תָבֹא" [בְּאוֹת א']. רוֹצֶה לוֹמַר, שֶׁאִם לֹא תָבֹא לַמְקֻלָּל מִפְּנֵי שֶׁהוּא חִנָּם, מֻכְרָח שֶׁ"לּוֹ תָבֹא" לַמְקַלֵּל, כֵּיוָן שֶׁנִּתְּנָה רְשׁוּת.<p dir="rtl">
גַּם בְּעִנְיַן יוֹאָב שֶׁקִּלְלוֹ דָּוִד הַמֶּלֶךְ <span class="booklinks" onclick="sendBookLink(this)" onmouseover="setBookLinkTitle(this)">(שמואל ב' ג, כט)</span>, כְּשֶׁרָצָה שְׁלֹמֹה הַמֶּלֶךְ לְהָרְגוֹ, שָׁלַח לוֹ יוֹאָב שֶׁיְּקַבֵּל אֶת הַקְּלָלוֹת, וְקִבְּלָם <span class="booklinks" onclick="sendBookLink(this)" onmouseover="setBookLinkTitle(this)">(סנהדרין מח:)</span>, וְלִכְאוֹרָה מַדּוּעַ צָרִיךְ לְקַבְּלָם שְׁלֹמֹה? אֶלָּא הַתְּשׁוּבָה, כְּפִי שֶׁנֶּאֱמַר לְעֵיל - שֶׁהַקְּלָלוֹת צְרִיכוֹת לָחוּל עַל מִישֶׁהוּ, וְתֵכֶף שֶׁיָּצְאוּ הַקְּלָלוֹת מִפִּי דָּוִד הַמֶּלֶךְ ע"ה, נִתַּן רְשׁוּת לַסִּטְרָא אָחֳרָא, וְצָרִיךְ שֶׁיִּתְקַיְּמוּ הַקְּלָלוֹת בְּאֵיזֶה אֹפֶן. <span class="booklinks" onclick="sendBookLink(this)" onmouseover="setBookLinkTitle(this)">(יעלזו חסידים)</span>)</small><p dir="rtl">
א. הַמְקַלֵּל אֶחָד מִיִּשְׂרָאֵל בְּשֵׁם אוֹ בְּכִנּוּי וְכוּ', אִם הָיָה בְּעֵדִים וְהַתְרָאָה - לוֹקֶה, וְאִם לֹא הָיְתָה שָׁם הַתְרָאָה אוֹ שֶׁקִּלֵּל בְּלֹא שֵׁם וּבְלֹא כִּנּוּי, אוֹ שֶׁהַקְּלָלָה בָּאָה מִמַּשְׁמָעוּת הַדְּבָרִים, כְּגוֹן שֶׁאָמַר: אַל יְהִי פְּלוֹנִי בָּרוּךְ לַה' [שֶׁכְּשֶׁהַשֵּׁם יִתְבָּרַךְ מַסְתִּיר פָּנָיו מִמֶּנּוּ מִלְּבָרְכוֹ מִמֵּילָא הוּא מְקֻלָּל, סמ"ע] - אֵינוֹ לוֹקֶה, אֲבָל אִסּוּר תּוֹרָה יֵשׁ, אַף שֶׁאֵינוֹ חַיָּב מַלְקוֹת. <span class="booklinks" onclick="sendBookLink(this)" onmouseover="setBookLinkTitle(this)">(שו"ע חו"מ סי' כז סעי' א-ב)</span><p dir="rtl">
ב. אִסּוּר קְלָלָה הוּא לָאו דַּוְקָא אִם מְקַלְלִים אֶת הַחֵרֵשׁ, אֶלָּא אִם מְקַלְלִים כָּל אָדָם מִיִּשְׂרָאֵל. וְזֶה שֶׁאָמְרָה הַתּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(ויקרא יט, יד)</span> "לֹא תְקַלֵּל חֵרֵשׁ", כְּדֵי לְלַמְּדֵנוּ עַד כַּמָּה צָרִיךְ אָדָם לִזָּהֵר אָדָם בִּכְבוֹד חֲבֵרוֹ - שֶׁאֲפִלּוּ חֵרֵשׁ שֶׁאֵינוֹ שׁוֹמֵעַ עֶלְבּוֹנוֹ וְאֵינוֹ מִצְטַעֵר, מִכָּל מָקוֹם מֻזְהָר הָאָדָם מִלְּקַלְלוֹ, וְכָל שֶׁכֵּן בִּשְׁאָר בְּנֵי אָדָם שֶׁשּׁוֹמְעִים וּמִצְטַעֲרִים. וְכָל הַמְקַלֵּל אֶת חֲבֵרוֹ אֲפִלּוּ אֵינוֹ נִמְצָא שָׁם אוֹ שֶׁהוּא יָשֵׁן, הֲרֵי הַמְקַלֵּל עוֹבֵר עַל מִצְוַת הַשֵּׁם יִתְבָּרַךְ. <span class="booklinks" onclick="sendBookLink(this)" onmouseover="setBookLinkTitle(this)">(מעם לועז ויקרא עמ' רג)</span><p dir="rtl">
ג. לֹא יְקַלֵּל אָדָם אֶת אִשְׁתּוֹ, שֶׁעַל יְדֵי זֶה נֶחְשָׁב שֶׁהוּא מְקַלֵּל אֶת עַצְמוֹ, כִּי הִיא חֵלֶק מִגּוּפוֹ. וְכֵן לֹא יְקַלֵּל שׁוּם אָדָם, כִּי הוּא חֵלֶק אֱלֹהַּ מִמַּעַל כִּבְיָכוֹל, וְנִמְצָא מְגַדֵּף כְּלַפֵּי מַעְלָה, חָלִילָה. <span class="booklinks" onclick="sendBookLink(this)" onmouseover="setBookLinkTitle(this)">(מרן החיד"א בצפורן שמיר אות קפג)</span><p dir="rtl">
ד. כָּל אָדָם הַמְקַלֵּל אֶת חֲבֵרוֹ, פּוֹתְחִים בַּשָּׁמַיִם פִּנְקָס וּמִסְתַּכְּלִים אִם רָאוּי אוֹתוֹ אָדָם שֶׁקִּלְלָתוֹ תִּתְקַבֵּל וְיֵעָנֵשׁ חֲבֵרוֹ עַל יָדוֹ, וְאִם בּוֹדְקִים וְרוֹאִים שֶׁאֵינוֹ רָאוּי לְכָךְ, נֶהְפֶּכֶת הַקְּלָלָה שֶׁקִּלֵּל אֶת חֲבֵרוֹ - וְהוּא עַצְמוֹ וּבָנָיו מִתְקַלְלִים בָּהּ, וְלָכֵן אַל יוֹצִיא אָדָם קְלָלָה מִפִּיו. <span class="booklinks" onclick="sendBookLink(this)" onmouseover="setBookLinkTitle(this)">(מעם לועז דברים א עמ' רלה)</span><p dir="rtl">
ה. יֶשְׁנָם מֵהֲמוֹן הָעָם שֶׁבַּעֲבוּר דָּבָר מוּעָט בְּאֵיזֶה עֵסֶק מַשָּׂא וּמַתָּן אוֹ שְׁאָר דְּבָרִים מְקַלֵּל לַחֲבֵרוֹ בִּקְלָלוֹת חֲמוּרוֹת, וְאֵינוֹ מֵשִׂים עַל לֵב שֶׁכָּל יִשְׂרָאֵל נֶחְשָׁבִים לְאִישׁ אֶחָד. וְלֹא יָאוּת לְזֶרַע אַבְרָהָם לִהְיוֹת פֶּה רָגִיל בִּקְלָלוֹת, כִּי אִם בִּבְרָכוֹת וּבִדְבָרִים טוֹבִים וְרַכִּים שֶׁיֵּשׁ בָּהֶם נַחַת רוּחַ לַבּוֹרֵא יִתְבָּרַךְ, כִּי הָאִישׁ אֲשֶׁר הוּא מְקַלֵּל לַחֲבֵרוֹ שָׂנְאוּי לִפְנֵי הַקָּדוֹשׁ-בָּרוּךְ-הוּא, כִּי הַקָּדוֹשׁ-בָּרוּךְ-הוּא הִבְטִיחַ לְאַבְרָהָם אָבִינוּ: "וַאֲבָרְכָה מְבָרֲכֶיךָ וּמְקַלֶּלְךָ אָאֹר". <span class="booklinks" onclick="sendBookLink(this)" onmouseover="setBookLinkTitle(this)">(כף החיים, סי' א סעי' י)</span><p dir="rtl">
ו. יִזָּהֵר הָאָדָם, וְכֵן יַזְהִיר אֶת אִשְׁתּוֹ וְאֶת כָּל הַסָּרִים לְמִשְׁמַעְתּוֹ, שֶׁלֹּא יוֹצִיאוּ קְלָלָה מִפִּיהֶם עַל יַלְדֵיהֶם. וְהוֹרִים הַמְקַלְלִים אֶת יַלְדֵיהֶם, אִם יִתְקַיֵּם בָּהֶם - אוֹי לָהֶם, שֶׁהֵם שׁוֹחֲטֵי הַיְלָדִים וַעֲתִידִים לִתֵּן אֶת הַדִּין, וְאִם לֹא יִתְקַיֵּם בָּהֶם - בְּוַדַּאי שֶׁמְּנַכִּים לָהֶם מִזְּכֻיּוֹתֵיהֶם, אוֹ מֵהַמְקַלֵּל אוֹ מֵהַמְקֻלָּל, שֶׁמִּדַּת הַדִּין מְקַטְרֶגֶת וּמְבַקֶּשֶׁת שֶׁתִּתְקַיֵּם הַקְּלָלָה, אֶלָּא שֶׁיֵּשׁ זְכוּת תּוֹלָה, וְנִמְצָא אוֹכֵל זְכֻיּוֹתָיו תָּמִיד. <span class="booklinks" onclick="sendBookLink(this)" onmouseover="setBookLinkTitle(this)">(פלא יועץ ערך קללה)</span><p dir="rtl">
ז. לֹא יְקַלֵּל אָדָם אֶת עַצְמוֹ, שֶׁכֵּן יֵשׁ רוּחַ רָעָה שֶׁתַּפְקִידָהּ לִשְׁמֹעַ קְלָלָה שֶׁמְּקַלֵּל אָדָם אֶת עַצְמוֹ. כְּמוֹ שֶׁרְגִילִים אֲנָשִׁים שֶׁיֵּשׁ לָהֶם צָרוֹת שֶׁל פַּרְנָסָה, מְקַלְלִים אֶת עַצְמָם וְאוֹמְרִים: יְמִיתֵנִי הַשֵּׁם יִתְבָּרַךְ וְאֶנָּצֵל מִצָּרָתִי. אוֹ שֶׁאוֹמְרִים כְּעֵין שְׁבוּעָה בְּלָשׁוֹן זוֹ: אֶטְבַּע בַּיָּם אִם אֲנִי אוֹמֵר לְךָ שֶׁקֶר וְכַיּוֹצֵא בָּזֶה. וְאָז שׁוֹמֶרֶת הָרוּחַ מוֹצָא פִּיו וּמְקַיֶּמֶת הַכֹּל. לָכֵן צָרִיךְ אָדָם לִהְיוֹת זָהִיר בָּזֶה מְאֹד וְלֹא לְקַלֵּל אֶת עַצְמוֹ, וְזֶה רָמוּז בְּתֵבַת "חֵרֵשׁ" [הַכְּתוּבָה בְּפָסוּק "לֹא תְקַלֵּל חֵרֵשׁ"] שֶׁהִיא רָאשֵׁי תֵּבוֹת: חַ'יִּים רָ'עִים שֶׁ'לְּךָ. כְּלוֹמַר, אַל תְּקַלֵּל חַיֶּיךָ הָרָעִים, אֶלָּא קַבֵּל הַכֹּל בְּאַהֲבָה, וְדַע שֶׁכָּל מַה שֶּׁעוֹשֶׂה עִמְּךָ הַקָּדוֹשׁ-בָּרוּךְ-הוּא הֲרֵי זֶה לְטוֹבָתְךָ, וְהַקָּדוֹשׁ-בָּרוּךְ-הוּא יֵטִיב עִמְּךָ בְּאַחֲרִיתְךָ. (מעם לועז ויקרא עמ' רג. ועי' בצפורן שמיר אות קפח)<p dir="rtl">
ח. לֹא יוֹצִיא קְלָלָה מִפִּיו אֲפִלּוּ דֶּרֶךְ לִמּוּדוֹ, אִם לוֹמֵד בִּפְנֵי אָדָם אַחֵר, אֶלָּא יְכַנֶּה בִּלְשׁוֹן נִסְתָּר כְּדֵי שֶׁלֹּא יְהֵא נִרְאֶה כִּמְקַלֵּל לַחֲבֵרוֹ, וְכֵן כְּשֶׁלּוֹמֵד לְעַצְמוֹ יְכַנֶּה בִּלְשׁוֹן נִסְתָּר, שֶׁלֹּא יְהֵא נִרְאֶה כִּמְקַלֵּל אֶת עַצְמוֹ. (אורח מישרים סי' י סעי' י, ובביאור שם אות יד)<p dir="rtl">
ט. מָצוּי לִפְעָמִים שֶׁאָדָם מְדַבֵּר לָשׁוֹן הָרָע מִתּוֹךְ כַּעַס וּבִשְׁעַת מַעֲשֶׂה הוּא מְקַלֵּל גַּם כֵּן, וּפְעָמִים הוּא מְקַלְלוֹ בַּשֵּׁם, וְעוֹבֵר בָּזֶה עַל לָאו גָּמוּר שֶׁל "לֹא תְקַלֵּל חֵרֵשׁ". <span class="booklinks" onclick="sendBookLink(this)" onmouseover="setBookLinkTitle(this)">(חפץ חיים פתיחה לאוין אות יז)</span><p dir="rtl">
י. צְרִיכִים הַהוֹרִים לִזָּהֵר, שֶׁבְּשָׁעָה שֶׁהַיֶּלֶד בּוֹכֶה, לֹא לְהַפְחִידוֹ וְלוֹמַר לוֹ: הַכֶּלֶב אוֹ הֶחָתוּל יָבֹאוּ וְיַחְטְפוּ אוֹתְךָ, אוֹ לִקְרֹא אוֹתָם לְקַחְתּוֹ, מֵחֲשַׁשׁ מַזִּיקִים שֶׁיֵּשׁ לָהֶם הַשֵּׁמוֹת הָאֵלּוּ, וְנֶחְשָׁב כְּנוֹתֵן לָהֶם רְשׁוּת לָבֹא וְלָקַחַת הַתִּינוֹק, וְנֶפֶשׁ הַיֶּלֶד עֲלוּלָה לִפָּגַע עַל יָדָם. (מעם לועז דברים א עמ' רלו. צפורן שמיר אות קפט)<p dir="rtl">
יא. אִם רוֹאֶה אָדָם שֶׁבָּנָיו חָלִילָה מְקַלְלִים, צָרִיךְ לְהַכּוֹת אוֹתָם וְלֹא לְרַחֵם עֲלֵיהֶם, כִּי, חַס וְשָׁלוֹם, בְּקִלְקוּל הַבָּנִים יֵעָנְשׁוּ הַהוֹרִים מְאֹד. <span class="booklinks" onclick="sendBookLink(this)" onmouseover="setBookLinkTitle(this)">(אגרת הגר"א)</span><p dir="rtl">
יב. בְּיוֹתֵר צָרִיךְ לִזָּהֵר לִשְׁמֹר פִּיו וּלְשׁוֹנוֹ שֶׁלֹּא לְקַלֵּל לִכְלַל יִשְׂרָאֵל. צֵא וּלְמַד מֵהַנְּבִיאִים, כְּשֶׁהָיוּ צְרִיכִים לְקַלֵּל אֶת יִשְׂרָאֵל, מִכָּל מָקוֹם כָּלְלוּ בְּרָכָה בְּתוֹךְ הַקְּלָלָה, שֶׁהֵמָּה מִזֶּרַע אַבְרָהָם שֶׁנֶּאֱמַר לוֹ "וַאֲבָרְכָה מְבָרֲכֶיךָ וּמְקַלֶּלְךָ אָאֹר", וְכָתוּב: "לֹא תָאֹר אֶת הָעָם כִּי בָּרוּךְ הוּא". <span class="booklinks" onclick="sendBookLink(this)" onmouseover="setBookLinkTitle(this)">(אורח מישרים סי' י סעי' ג)</span><p dir="rtl">
יג. כְּשֶׁשּׁוֹמֵעַ אָדָם קְלָלָה, יַעֲנֶה: "לֹא כֵּן יְהֵא - אֶלָּא גַּם בָּרוּךְ יִהְיֶה," אוּלַי יֵשׁ תִּקְוָה שֶׁלֹּא תְאֻנֶּה רָעָה. <span class="booklinks" onclick="sendBookLink(this)" onmouseover="setBookLinkTitle(this)">(פלא יועץ ערך קללה)</span><p dir="rtl">
יד. אִם יִשְׁאַל הָאָדָם מַדּוּעַ יֵשׁ לִדְאֹג וּלְפַחֵד מִקְּלָלָה, וַהֲרֵי מִמַּה נַּפְשָׁךְ - אִם הַמְקֻלָּל חָטָא בְּאֵיזֶה חֵטְא, גַּם אִם לֹא יְקַלְלוּהוּ לֹא יִנָּצֵל הוּא מִקְּלָלָה, וְאִם הוּא נָקִי וְצַדִּיק, מַדּוּעַ יֵשׁ לוֹ לְפַחֵד מֵהַקְּלָלָה, וַהֲרֵי הַכֹּל בִּידֵי שָׁמַיִם וּמִן הַשָּׁמַיִם יַצִּילוּהוּ? הַתְּשׁוּבָה לְכָךְ: לְפִי שֶׁמִּדָּתוֹ יִתְבָּרַךְ לְהַאֲרִיךְ אַפּוֹ לְעוֹבְרֵי רְצוֹנוֹ, וּמִדָּה זוֹ הִיא אַחַת מִשְּׁלשׁ עֶשְׂרֵה מִדּוֹת רַחֲמִים שֶׁנֶּאֶמְרוּ לְמשֶׁה, וְנוֹהֶגֶת תָּמִיד - זוּלַת בְּעֵת אֲשֶׁר יִזְעַם ה', שֶׁאָז מִתְגַּבְּרִים הַדִּינִים עַל הַנִּתְבָּע בַּמִּשְׁפָּט בְּאוֹתוֹ זְמַן וְלֹא תִתְנַהֵג מִדָּה זוֹ שֶׁל אֶרֶךְ אַפַּיִם. וּכְמוֹ כֵן כְּשֶׁיְּקַלֵּל אָדָם אֶת חֲבֵרוֹ, תְּסוֹבֵב הַקְּלָלָה, שֶׁעֲוֹנוֹתָיו אֲשֶׁר ה' מַאֲרִיךְ לוֹ אַפּוֹ עֲלֵיהֶם, יְמַהֵר לִפָּרַע מִמֶּנּוּ, אֲבָל אִם אֵין לוֹ עָוֹן, לֹא תוֹעִיל קִלְלַת הַמְקַלֵּל כְּלוּם. (אור החיים במדבר כג, ח. ועי' בשו"ת שער שמעון אחד ח"ה חיו"ד סי' ב)<p dir="rtl">
טו. מִי שֶׁהֻרְגַּל עַד עַתָּה לְקַלֵּל, אֵין לוֹ לְהִתְיָאֵשׁ וְלוֹמַר כַּאֲשֶׁר אָבַדְתִּי אָבַדְתִּי, אֶלָּא יַרְגִּיל עַצְמוֹ מִכָּאן וּלְהַבָּא לְבָרֵךְ כָּל אֶחָד מִיִּשְׂרָאֵל, וְאַף בִּשְׁעַת רֻגְזוֹ וְכַעֲסוֹ לֹא יְקַלֵּל, אֶלָּא יֹאמַר: רָעָה לֹא תָבֹא עָלֶיךָ, רָעָה תָּבֹא עַל הָאוֹיְבִים, יִמַּח שְׁמוֹ וְזִכְרוֹ שֶׁל עֲמָלֵק, וְכֵן כָּל כַּיּוֹצֵא בָּזֶה. <span class="booklinks" onclick="sendBookLink(this)" onmouseover="setBookLinkTitle(this)">(עי' פלא יועץ ערך קללה)</span><p dir="rtl">
<small>(<b>אֵין לְקַלֵּל אֶת הָרְשָׁעִים</b><p dir="rtl">
רַבִּי יוֹסֵף חַיִּים זוֹנֶנְפֶלְד זַצַ"ל, כְּשֶׁהָיָה שׁוֹמֵעַ שֶׁאֶחָד מִמְקֹרָבָיו קִלֵּל אֶת אַחַד הָאֶפִּיקוֹרְסִים הַמְפֻרְסָמִים בְּיוֹתֵר בִּירוּשָׁלַיִם, הֵגִיב: אֵין אֲנִי נוֹהֵג כָּכָה! הַקָּדוֹשׁ-בָּרוּךְ-הוּא מָלֵא רַחֲֻמִים וְהוּא יָכוֹל לְרַחֵם גַּם עַל רְשָׁעִים כָּאֵלּוּ. אֵין עֵינִי צָרָה אִם פְּלוֹנִי יְרֻחַם מֵה' וְגַם יִזְכֶּה לְחַיֵּי עוֹלָם הַבָּא. כָּאן, בָּעוֹלָם הַזֶּה, אָנוּ מְחֻיָּבִים לְהִתְנַגֵּד לָהֶם, כִּי הֲרֵי הֵם מַזִּיקִים וּמְקַלְקְלִים אֶת הַסְּבִיבָה, מַה שֶּׁאֵין כֵּן כַּאֲשֶׁר עָבְרוּ לָעוֹלָם הַבָּא. וּלְבַסּוֹף הִפְטִיר: וּכְלוּם אַתָּה חוֹשֵׁב שֶׁאֵין כָּל צַד טוֹב בְּרָשָׁע פְּלוֹנִי?! אֵין הַקָּדוֹשׁ-בָּרוּךְ-הוּא מְקַפֵּחַ שְׂכַר כָּל בְּרִיָּה, וַאֲפִלּוּ שְׂכַר שִׂיחָה נָאָה, וְאֵין עֲבֵרָה מְכַבָּה מִצְוָה, וּזְכוּת אֵינָהּ בְּטֵלָה אֲפִלּוּ בְּאַלְפֵי אֲלָפִים חוֹבוֹת. <span class="booklinks" onclick="sendBookLink(this)" onmouseover="setBookLinkTitle(this)">(סת"ה ח"ה)</span><p dir="rtl">
דֵּעָה זֵהָה לָזוֹ הִיא דַּעְתּוֹ שֶׁל רַבִּי יוֹאֵל טַיְיטְלְבּוֹים מִסָּאטְמֶר, כְּפִי שֶׁמּוֹסֵר עֵד רְאִיָּה: "סָח לִי מָרָן, כִּי הוּא מֵעוֹלָם לֹא הוֹצִיא מִפִּיו קְלָלָה עַל שׁוּם יְהוּדִי, לֹא בִּכְתָב וְלֹא בְּעַל פֶּה." (שם)<p dir="rtl">
XXX<p dir="rtl">
מַעֲשֶׂה בְּרַבִּי אַבְרָהָם בּוּרְנְשְׁטֵיין, בַּעַל "אַבְנֵי נֵזֶר", שֶׁשָּׁמַע יְהוּדִי מַזְכִּיר שֵׁם רָשָׁע מִיִּשְׂרָאֵל וּמוֹסִיף "יִמַּח שְׁמוֹ וְזִכְרוֹ". פָּנָה אֵלָיו רַבִּי אַבְרָהָם וּשְׁאָלוֹ: "הֲיוֹדֵעַ אַתָּה מַה הַדִּין בְּיִשְׂרָאֵל מְשֻׁמָּד שֶׁמֵּת בְּלֹא בָּנִים?" שָׁתַק הַלָּה.<p dir="rtl">
הִמְשִׁיךְ הָרַבִּי: "הִנֵּה הַטּוּר וְשֻׁלְחָן עָרוּךְ פּוֹסְקִים, שֶׁמּוּמָר שֶׁמֵּת בְּלֹא בָּנִים, אִשְׁתּוֹ חַיֶּבֶת בַּחֲלִיצָה <span class="booklinks" onclick="sendBookLink(this)" onmouseover="setBookLinkTitle(this)">(אבן העזר קנז, ה)</span>, וַחֲלִיצָה הֲרֵי הִיא בִּמְקוֹם יִבּוּם, וּבְמִצְוָה זוֹ אוֹמֶרֶת הַתּוֹרָה: 'יָקוּם עַל שֵׁם אָחִיו הַמֵּת וְלֹא יִמָּחֶה שְׁמוֹ מִיִּשְׂרָאֵל' <span class="booklinks" onclick="sendBookLink(this)" onmouseover="setBookLinkTitle(this)">(דברים כה, ו)</span>. וְעַתָּה הַגַּע בְּעַצְמְךָ: הִנֵּה הַתּוֹרָה אוֹמֶרֶת 'וְלֹא יִמָּחֶה', וְאִלּוּ אַתָּה - הַפִּקֵּחַ הַגָּדוֹל - פּוֹסֵק 'יִמַּח שְׁמוֹ'?! אֶתְמְהָא!" <span class="booklinks" onclick="sendBookLink(this)" onmouseover="setBookLinkTitle(this)">(סה"ת ח"ה)</span><p dir="rtl">
XXX<p dir="rtl">
תַּלְמִידוֹ שֶׁל רַבִּי יִשְׂרָאֵל מִסַּלַּנְט, רַבִּי שִׂמְחָה זִיסְל מִקֶּלֶם, כּוֹתֵב עָלָיו:<p dir="rtl">
אַדְמוֹ"ר זַ"ל הֵאִיר עֵינֵי הַגּוֹלָה בְּרֹב חֲקִירוֹתָיו וִידִיעוֹתָיו בְּדִינֵי מָמוֹנוֹת, גָּזֵל וּנְזִיקִין, אֲשֶׁר מַמָּשׁ יָחִיד הָיָה בַּדּוֹרוֹת הַלָּלוּ. הוּא הִכְנִיס בְּשֶׁטַח זֶה הַרְבֵּה דִּינִים חֲדָשִׁים אֲשֶׁר אֵינָם יְדוּעִים וּמקֻבָּלִים בֵּין הַקָּהָל וְשֶׁהָיוּ מְעוֹרְרִים לִפְעָמִים תִּמָּהוֹן. הוּא הֶרְאָה נִפְלָאוֹת כַּמָּה דֻּגְמָאוֹת עַל פִּי מִשְׁפַּט הַתּוֹרָה אֵיךְ הָאָדָם נִכְשָׁל בְּקַל בַּעֲוֹן גָּזֵל וּמִלֵּי דִנְזִיקִין. לֹא הָלַךְ אַחַר הַהַנָּחוֹת הַמְקֻבָּלוֹת לַחְשֹׁב לְגַזְלָן רַק אֶת הַחוֹטֵף חֵפֶץ מֵחֲבֵרוֹ - וּלְאָדָם הַמַּזִּיק רַק אֶת הַגּוֹרֵם הֶזֵּק בַּיָּדַיִם. כָּל מִי שֶׁשּׁוֹלֵל מֵחֲבֵרוֹ, בְּכַוָּנָה אוֹ שֶׁלֹּא בְּכַוָּנָה, אֵיזוֹ טוֹבַת הֲנָאָה שֶׁהִיא שֶׁיֵּשׁ לוֹ זְכוּת עָלֶיהָ, אוֹ נֶהֱנֶה מֵחֲבֵרוֹ הֲנָאָה כָּל שֶׁהִיא שֶׁלֹּא בִּרְשׁוּת - הֲרֵי הוּא גַּזְלָן, וְכָל מִי שֶׁבְּרַשְּׁלָנוּתוֹ וְאִי זְהִירוּתוֹ אוֹ בְּהִתְרַשְּׁלוּתוֹ בִּשְׁמִירַת מָמוֹנוֹ וְתַקָּלָתוֹ בָּא לַחֲבֵרוֹ אֵיזֶה הֶפְסֵד שֶׁהוּא בַּגּוּף אוֹ בַּמָּמוֹן אוֹ אֵיזֶה צַעַר וְאִי נְעִימוּת - הֲרֵי זֶה אָדָם הַמַּזִּיק אוֹ מָמוֹן הַמַּזִּיק, וְהֵם חַיָּבִים מִן הַתּוֹרָה.<p dir="rtl">
בְּנִסּוּחַ הַדְּבָרִים לַהֲלָכָה אֵין בָּהֶם מִשּׁוּם חִדּוּשׁ, אֲבָל בַּחַיִּים, בְּמַעֲשֵׂי יוֹם יוֹם, עוֹרְרָה הַשְׁקָפָה וְהַנְהָגָה זוֹ תִּמָּהוֹן מוּזָר. <span class="booklinks" onclick="sendBookLink(this)" onmouseover="setBookLinkTitle(this)">(תנועת המוסר ח"א עמ' 322)</span>)</small><p dir="rtl">
