
<h2 dir="rtl" id="MN_NEDARIM_L5, פרק א">פרק א</h2><p dir="rtl">
<h3 dir="rtl" id="MN_NEDARIM_L5, פרק א, פרק א משנה א">פרק א - משנה א</h3><p dir="rtl">
<b>כל כינויי נדרים כנדרים וחרמים כחרמים ושבועות</b> כו'. <b>כנדרי רשעים נדר בנזיר ובקרבן</b> כו' -</li>"מודר אני ממך", "מופרש אני ממך", "מרוחק אני ממך", אינם כינויי נדרים, אבל הם חלקים ממיני הנדרים, והם נקראים בלשונינו "ידות", רוצה לומר חלקים.<li><p>ושיעור זאת המשנה כך: כל ידות נדרים וכל כינויי נדרים – כנדרים. וביאר ידות נדרים, והם "מודר אני ממך", "מופרש אני ממך". ויתבאר אחר כך כינויי נדרים, כשיבאר כינויי חרמים וכינויי שבועות וכינויי נזירות <span class="booklinks" onclick="sendBookLink(this)" onmouseover="setBookLinkTitle(this)">(במשנה ב')</span>.</li><li><p>ואומרו: <b>שאיני אוכל לך, שאיני טועם לך</b> – אינם מחלקי הנדרים, אבל הוא מותנה עם חלקי הנדרים אשר זכר; עד שיאמר: "מודר אני ממך שאיני אוכל לך ושאיני טועם לך", "מופרש אני ממך שאיני אוכל לך ושאיני טועם לך", "מרוחק אני ממך שאיני אוכל ושאיני טועם לך", ואז יהיה אסור לאכול לו או לטעום לו.</li>אבל אם אמר לו "מודר אני ממך" בלבד, אינו אסור עליו לאכול אצלו, לפי שמשמעותו שלא ידבר עמו.וכמו כן "מופרש אני ממך", משמעותו שלא ישא ויתן עמו. ומשמעות "מרוחק אני ממך", שלא ישב עמו בארבע אמות קרקע.ולכך לא יהיה אסור מלאכול לו באומרו מאלה הדברים, עד שיאמר <b>שאיני אוכל</b>.<li><p>וענין אומרו: <b>חוכך בזה להחמיר</b> – שהוא היה קרוב לאסור, אבל לא היה פוסק לגמרי; ומי שאמר: "מנודה אני לך שאיני אוכל לך" או "שאיני טועם לך", לרבי עקיבא – אסור לאכול לו או לטעום לו, ואם עבר – אינו חייב מלקות, לפי שהוא אינו פוסק לגמרי לאסור, אבל הוא קרוב לו.</li><li><p>ו<b>נדרי רשעים</b> הוא שיאמר: "כנדרי רשעים עלי אם אוכל לך", ומפרש ואומר מה שהוא ממשמעותם: "הריני נזיר", "הרי עלי קרבן", ו"שבועה".</li>וכשיאמר בזה הלשון, מיד יתחייב באלו העניינים כולם, אם עבר ואכל.רוצה לומר, יביא קרבן, והוא עולה; ויהיה נזיר לא פחות משלושים יום, כמו שיתבאר בנזירות; וילקה מפני שבועת ביטוי, כמו שיתבאר במסכת שבועות.בדפוס נאפולי נוסף בשולי הגליון:וכן אם אמר: "כנדרי רשעים הריני", והיה נזיר עובר לפניו – נתחייב בנזירות. וכן אם אמר: "כנדרי רשעים עלי" – נתחייב בקרבן. ואם אמר: "כנדרי רשעים ממנו שלא אוכל" – נתחייב בשבועה.עד כאן.<li><p><b>כנדרי כשרים לא אמר כלום</b> – לפי שהחסידים אינם מחייבים עצמן בנדר, מפני שלא יכינו עצמם לעבירה, והוא מה שאמר הכתוב: "לא תאחר לשלמו" <span class="booklinks" onclick="sendBookLink(this)" onmouseover="setBookLinkTitle(this)">(דברים כג)</span>.</li>ו"כנדבותם" – נדר בנזיר ובקרבן, ובתנאי שיאמר כך: "כנדבות כשרים הרי זה קרבן"; "הריני נזיר עלי שאיני אוכל לך".והחסידים גם כן אינם מתנדבים בקרבן, ואפילו נדבה, מפני שלא יתאחר, ויעברו על מה שנאמר: "לא תאחר לשלמו" (שם). ואמנם היו מביאין הקרבן, והוא חולין, עד העזרה, ושם יתנדב בו כל מה שירצה. והלכה כרבי עקיבא:<p><p dir="rtl">
<h3 dir="rtl" id="MN_NEDARIM_L5, פרק א, פרק א משנה ב">פרק א - משנה ב</h3><p dir="rtl">
<b>האומר לחבירו קונם קונח קונס הרי אלו</b> כו' – עיקר הפסָדַת אי זה לשון שיהיה, אמנם הוא כשמתערב בו משאר לשונות, וההשתתפות בו. ואלו הכינויין כולם היו מצויין אצל העילגים מן האומות, להשתבשם הלשון המורגל להוצאת האותיות ממוצאם, כמו הכושים והצרפתים וזולתם. והועתקו אלו הכינויים אל ההמון, עד שהיו אלו הכינויים מורים אצלם על מה שהיה מורה עליו העניין הראשון.<p><b>במותא</b> – כינוי מומתא, שהוא תרגום שבועה:<p dir="rtl">
<h3 dir="rtl" id="MN_NEDARIM_L5, פרק א, פרק א משנה ג">פרק א - משנה ג</h3><p dir="rtl">
<b>האומר לא חולין לא אוכל לך לא כשר ולא</b> כו'.</li>[עניין] <b>לא חולין לא אוכל לך</b> – שכל מה שאוכל לך לא יהיה חולין, והוא כאילו אמר: כל שאוכל לך – הרי הוא כקרבן.וכמו כן כשאמר: <b>לא כשר לא אוכל לך</b>, <b>לא דכי לא אוכל לך</b>, <b>לא טהור לא אוכל לך</b> – שיעור זה, ופירושו: כל שאוכל לך טמא עלי.ופירוש מה שאמר: <b>טמא נותר ופיגול</b> – שיאמר לו כך: "טמא שאוכל לך", "נותר שאוכל לך", "פיגול שאוכל לך", "כאימריא שאוכל לך", "כדִירַיִם שאוכל לך", "כעצים שאוכל לך". ונאסר עליו באלה כולן לאכול עמו, לפי שהוא עשה כל מה שיאכל לו כמו הדברים שהם איסורי הנאה.<li><p>ו<b>אימריא</b> – הם שני תמידין. ו<b>דירים</b> – מקומות שבעזרה. ו<b>עצים</b> – עצי מזבח.</li>ו<b>אישים</b> – רוצה לומר, כמו הדברים שנקרבין לאישים, והם אימורי קדשים, שאינן מותרין באכילה.ו<b>משמשי המזבח</b> – הם יעיו ומזרקותיו ומזלגותיו. ואם אמר: "כיעים שאוכל לך", "כמזרקות שאוכל לך" – עשאו כקרבן, וכאילו אמר: "כל שאוכל לך – כקרבן". וכמו כן כשאמר: "כירושלים שאוכל לך".ואין הלכה כרבי יהודה.<li><p>וזה הצד מהנדרים, הוא הנרמז בפסוק באומרו: "לאסור אסר על נפשו" <span class="booklinks" onclick="sendBookLink(this)" onmouseover="setBookLinkTitle(this)">(במדבר ל, ג)</span>, רוצה לומר, שיאסור על עצמו הדבר המותר, ויעשנו כמו הדברים שהם אסורים לגמרי:<p dir="rtl">
<h3 dir="rtl" id="MN_NEDARIM_L5, פרק א, פרק א משנה ד">פרק א - משנה ד</h3><p dir="rtl">
<b>האומר קרבן עולה מנחה חטאת תודה</b> כו', <b>האומר לחבירו קונם פי מדבר עמך ידי עושה</b> כו', רוצה לומר גם כן בזה הדבר, כשאמר לו: <b>קרבן שאיני אוכל לך עולה שאיני אוכל לך</b> וכו', שהוא אוסר אם יאכל לו שום דבר, לפי ששיעור זה הדיבור ופירושו – שכל דבר שאוכל לך, עשיתי אותו על עצמי כמו עולה, או כמו חטאת או שלמים או תודה.<p>ורבי יהודה אומר: אינו אסור עליו שיאכל עמו, לפי ששיעור זה הלשון ופירושו – שהוא נשבע בחיי הקרבן או בחיי התודה, אם אוכל לך שום דבר, ואין זה נדר.<p>וכמו כן כשאמר: <b>קרבן, כקרבן, הקרבן שאוכל לך</b> – עניין זה הוא שווה כאילו אמר לו <b>קרבן שאוכל לך</b> או אמר לו <b>כקרבן שאוכל לך</b>, ואסר עליו, לפי שפירוש זה, כל שאוכל לך – הרי הוא עלי כקרבן.<p>אבל אם אמר: <b>לא קרבן לא אוכל לך</b> – לא אסר עליו האכילה; לפי שפירוש זה הדבר, בשביל הקרבן לא אוכל לך שום דבר, ואין זה נדר. ורבי מאיר אומר, שפירוש <b>לא קרבן</b> גם כן שלא יהיה קרבן הדבר שלא אוכל לך, אבל הדבר שאוכל לך – לקרבן יהיה, לפיכך לא אוכל לך, [ו]אסור.<p>והעיקר אצלנו שהנדרים אין חלין אלא על דבר שיש בו ממש.<p>וכבר ידעת שקונם, מכינויי קרבן. ואם אמר: "קונם שאיני מדבר עמך", או "שאיני עושה עמך", או "שאיני מהלך עמך", אינו אסור עליו זה, לפי שהדיבור ועיקר המלאכה שעשה בידיו – אינו גוף שיעשהו כקרבן. אבל אם אמר: "ייאסר פי לדיבורו", ו"ידי למעשהו", ו"רגלי להילוכו" – אז יחול עליהן הנדר.<p>ולכך דקדק בזאת המשנה, באומרו: <b>פי מדבר עמך,</b> ולא אמר "שאיני מדבר עמך" או "שאיני עושה עמך".<p>ודע, שאם אמר: "לכשאדבר עמך", או "אלך עמך", או מכיוצא בזה, מדברים שאין בהם ממש, "הרי עלי קרבן", הרי הוא מחוייב קרבן כשידבר עמו. ולא נאמר על זה: נדרים אין חלין אלא על דבר שיש בהם ממש, שזה הולך בדרך השבועה. אבל הנדרים שרמז עליהם, הוא שיאסור עצם הפעולה, או שיעשה איזה דבר שיהיה כמו קרבן, זהו שלא יחול אלא על דבר שיש בו ממש. אבל מי שאומר: "כל זמן שיהיה זה" או "אעשה זה הדבר" "הרי עלי קרבן" מאיזה מין שיהיה, זה הוא מחוייב בדיבורו, לפי שהוא מין ממיני השבועה. ודע זה והבינהו היטב, לפי שהוא מן המקומות המטעים בתכלית הטעות. ואין הלכה כרבי יהודה ולא כרבי מאיר:<p dir="rtl">
<h2 dir="rtl" id="MN_NEDARIM_L5, פרק ב">פרק ב</h2><p dir="rtl">
<h3 dir="rtl" id="MN_NEDARIM_L5, פרק ב, פרק ב משנה א">פרק ב - משנה א</h3><p dir="rtl">
אמר השם יתברך: "איש כי ידור נדר לה'", ובא בקבלה: עד שידור בדבר הנדור. ולכך אינו אוסר עליו האכילה באומרו: "הרי היא כבשר חזיר" ו"כעבודת כוכבים", ואסור עליו כשאמר "כקרבן", לפי שהוא יכול לידור קרבן ולומר על מה שירצה, "הרי זה קרבן" – ויהיה קרבן; ואי אפשר שידור ויאמר על שום דבר, "הרי זה בשר חזיר" או "עבודת כוכבים", ויהיה בשר חזיר או עבודת כוכבים.<p>וכמו כן לא "כחלת אהרן" ולא "כתרומתו", לפי שלא יתנדב אדם חלה ותרומה.<p>ויש בכאן קושיא גדולה, וזו היא: שהוא אמר בפרק הראשון, שאם אמר: "חטאת שאיני אוכל לך" – אסור. וידוע שהחטאת אינה באה בנדר ונדבה.<p>ותשובת זה, שקרבן חטאת, אף על פי שהוא עצמו אינו בא בנדר ונדבה, הרי הוא בא מחמת הנדר. שהרי הוא מבואר אצלנו: נודרין בנזיר, וכבר ידעת שהנזיר – כשנשלמו ימי הנזירות – יביא קרבן חטאת בכלל קרבנותיו; לכך עשינו קרבן חטאת כמו הדבר הנדור לה' לענין הנדרים.<p>ואם אמר לאשתו: "הרי את עלי כאימא", אינו אסור מן התורה, לפי שזה כמו האומר לחבירו: "מה שאוכל לך – כבשר חזיר", אשר אמרנו שזה אינו כלום. אבל אין אומרים לו "אשתך מותרת לך, שאין זה נדר"; אבל מראים שזה הדיבור קיים, שלא יקל ראשו לכך, ופותחין לו פתח ממקום אחר ומתירים לו הנדר, כמו שיתבאר במקומו בזאת המסכתא.<p>כבר נתבאר לך בפרק שלפני זה <span class="booklinks" onclick="sendBookLink(this)" onmouseover="setBookLinkTitle(this)">(נדרים פרק א משנה ד)</span> שהנדרים אין חלין אלא על דבר שיש בו ממש, ושבועות חלות על דבר שיש בו ממש ועל דבר שאין בו ממש. ולכך אמר: "'קונם שאיני ישן', 'שאיני מדבר', הרי זה בבל יחל דברו", ולא אמר: "הרי זה אסור", לפי ש"קונם" – מכינויי נדרים, ואלו הדברים הם דברים שאין בהם ממש, ולא יתחייב בהם שום דבר מדאורייתא; אבל מדרבנן אסור. ולכך אמר: "הרי זה בבל יחל דברו", לפי שהוא מדרבנן, שאמרו: דברים המותרים ואחרים נהגו בהם איסור – אי אתה רשאי לנהוג בהם היתר כדי לבטלן, משום שנאמר: "לא יחל דברו". ולכך אמר באלו הדברים: "הרי זה ב'לא יחל דברו'", רוצה לומר בזה שאלו הדברים, אף על פי שהם בלתי חלות, אחר שבני אדם מחשבין אותם נדרים, הרי הן אסורות מטעם "לא יחל דברו", לפי מה שבא עליו הפירוש.<p>אבל באומרו: "שבועה שאיני ישן", כבר אמר בזה "אסור", כמו שהעיקר בידינו: שבועה חלה על דבר שיש בו ממש ועל דבר שאין בו ממש.<p>ודע, כי מי שנשבע שלא יישן שלושה ימים רצופין לילה ויום מהם, הרי זה לוקה וישן כשירצה, לפי שהוא נשבע על מה שאי אפשר. ועוד יתבארו עיקרי עונש השבועות במסכת שבועות. אבל בזאת המסכת יתבארו איזו מן השבועות והנדרים חלין, ואיזו אינם חלין:<p dir="rtl">
<h3 dir="rtl" id="MN_NEDARIM_L5, פרק ב, פרק ב משנה ב">פרק ב - משנה ב</h3><p dir="rtl">
<b>קרבן לא אוכל לך</b> וכו' - דע כי "שאוכל" יורה אצלם "שאוכל" על כל פנים, ומורה גם כן "שלא אוכל".<p>ומביא ראיה לזה, הדברים הנמשכים אחר העניינים. שאם היה מפייסו חבירו שיאכל, ולא רצה, ונשבע "שבועה שאוכל לך", אז אסור עליו שיאכל לו שום דבר.<p>ומבואר הוא, כי מה שאמר: <b>קרבן לא אוכל לך</b>, <b>קרבן שאוכל לך</b>, <b>הקרבן לא אוכל לך</b>, שאין כל זה מורה שהוא עושה כל מה שיאכל משלו כקרבן. ואמנם פירוש זה הדיבור - שהוא נשבע בקרבן, וכאילו אמר: "בחיי הקרבן אם אוכל לך שום דבר".<p><b>אמר קונם סוכה</b> וכו' - ואמרו <b>בנדרים אסור</b>, לפי שהוא אסר גוף הדבר, שלא יתקיים המצווה אלא בהיותו דבר מותר, כגון שיאסר סוכה זו עליו, שחזרה ישיבתה עבירה. ויהיה עניינו בה כמו מי שלא ימצא בליל הפסח אלא מצה שהיא אסורה עליו באכילה, כגון שתהיה טבל או הקדש, שאסור עליו אכילתן לפי שהוא מצווה הבאה בעבירה.<p>וזאת היא הסברא בהיות הנדרים חלים על כל דבר שיחייב איסור גוף זה הדבר ביטול מצוַת עשה. אבל כל זמן שמחייב עצמו קרבן כל עת שיעשה מצווה, יוכל לקיים הנדר ולעשות המצווה. כגון שיאמר: "קרבן עלי כל זמן שאניח תפילין", הרי זה חל, וכל זמן שיניח תפילין יתחייב קרבן.<p>ואמנם החומרא שהוא בשבועות יותר מבנדרים, הוא מה שנקדם ביאורו:<p dir="rtl">
<h3 dir="rtl" id="MN_NEDARIM_L5, פרק ב, פרק ב משנה ג">פרק ב - משנה ג</h3><p dir="rtl">
<b>חייב על כל אחת ואחת</b>, הוא שיהיה נזיר שלושים יום אם אמר "נזיר" סתם, כמו שיתבאר, או הזמן שקצב, ויביא קרבן נזיר. עוד יתחייב בשנית ויביא קרבן; וכמו כן השלישית והרביעית.<p>ואמרו בשבועה: <b>אינו חייב אלא אחת</b> – שהוא לוקה מלקות אחת בלבד. אבל אם ישאל לחכם והותרה לו שבועה ראשונה, יישאר הדבר שנשבע עליו אסור מצד השבועה השנייה. וכמו כן, אם הותרה שבועה שנייה, אסור עליו לאכול מצד השבועה שלישית. הלא תראה אומרו: <b>אינו חייב אלא אחת</b>, ולא אמר: "הרי זו שבועה אחת":<p dir="rtl">
<h3 dir="rtl" id="MN_NEDARIM_L5, פרק ב, פרק ב משנה ד">פרק ב - משנה ד</h3><p dir="rtl">
<b>אם כמעשר בהמה נדר</b> - כבר נתבאר, שהנדר לא יהיה אלא בדבר שנדר. ומעשר בהמה, אף על פי שלא יבוא בנדר, אבל קדושתו בידי אדם, כמו שנבאר במקומו; ויש לו לאדם לעשות זאת הבהמה מעשר, ותהיה קרבן.<p>ושאר הדברים מבוארים.<p>ואין הלכה כרבי מאיר:<p><b>אלא בחרמו של ים</b> - חרמו של ים, היא מצודת הציידים. אמר הפסוק <span class="booklinks" onclick="sendBookLink(this)" onmouseover="setBookLinkTitle(this)">(חבקוק א)</span>, "יגורהו בחרמו יאספהו במכמרתו".<p>ואומרו <b>עצמי קרבן</b> - שיאמר לאחֵר: "עצמי עליך קרבן", בעניין שייאסר על זה הנאתו.<p>ואומרו על כולן: <b>אין נשאלין להם</b> - רוצה לומר, שהם אינם צריכים שאלה לחכם שיתירם, לפי שהם אינן חלין, [וזה כשהיה תלמיד חכם].<p>ואם היה עם הארץ, מיד שיבוא לשאול לנו ויבקש התרת אלו הנדרים, הרי זה אין מתירין לו, ואין פותחים לו פתח בחרטה. וזהו ענין אומרו: <b>מחמירין עליהם</b>.<p>ואם אנו רואין שעבר עליהם, משמתין אותו, וזהו ענין אומרו: <b>ועונשין אותו</b>. וזה כולו לאיים עליהם. זה דעת רבי מאיר.<p>אבל חכמים אומרים: מראין להם שהנדר קיים, ומה שהם מסכימים בינם לבין עצמם - אינו מועיל; ופותחין להם פתח מטעם אחר, ומתירים להם נדרם.<p>ואין הלכה כרבי מאיר:<p dir="rtl">
<h2 dir="rtl" id="MN_NEDARIM_L5, פרק ג">פרק ג</h2><p dir="rtl">
<h3 dir="rtl" id="MN_NEDARIM_L5, פרק ג, פרק ג משנה א">פרק ג - משנה א</h3><p dir="rtl">
<b>ארבעה נדרים התירו חכמים נדרי</b> כו' – זרוזין, רוצה לומר, שהוא מתכוין בנדר לחזק ההסכמה בלבד.</li>ונדרי הבאי – הגוזמא.וכבר הודעתיך פעמים הרבה שהסלע ארבע דינרים, ושקל חצי סלע.<li><p>ופירוש דברי רבי אליעזר בן יעקב כך:</li>רבי אליעזר בן יעקב אומר: הרוצה שיאכל חבירו, ומסָרֵב בו, ומדיר בו, הרי אלו נדרי זרוזין.והרוצה שלא יתקיימו נדריו כל השנה כולה, יעמוד בראש השנה ויאמר:"כל נדר שאני עתיד לידור כל השנה כולה, הרי בטל";ובלבד שיהיה זכור בשעת הנדר.ועניין זה הוא כשנשבע, ונזכר שקדם זה התנאי בליבו וכוונתו, הרי בטל הנדר.אבל אם נזכר מהתנאי אחר שייגמר הנדר כשיעור זמן כדי שאלת שלום לרב;או שנזכר מיד, ואז הסכים לבטל התנאי שהתנה מתחילת השנה וקיים את הנדר,הרי הנדר קיים.וכמו כן יכול לומר: "כל נדר שאני עתיד לידור עד עשר שנים", או איזה זמן שירצה;וכמו כן זה הדין בשבועות.<li><p>והלכה כרבי אליעזר בן יעקב.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ב">פרק ג - משנה ב</h3><p dir="rtl">
<b>אם לא ראיתי</b> – הוא חיוב, לא שלילה, והרי הוא כאילו אמר "שראיתי". ואינו רוצה לומר כקורת בית הבד הגדולה, לפי שזה נמצא ברוב, ואין זה מן הגוזמא. ואמנם רוצה לומר על צורתה ובריאתה. וזה, שקורת בית הבד היתה צורתה אצלם, שהיה לה שטח פשוט, וגבה משולש, כמו שהולך ועולה – נעשה דק, כמו המצבה שעל הקבר; וזאת הצורה אינה נמצאת בנחשים כמותה ממש, ואמנם נמצא מה שקרוב לה, והוא אומרו <b>כקורת בית הבד</b>.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ג">פרק ג - משנה ג</h3><p dir="rtl">
<b>נדרי אונסים, הדירו חבירו שיאכל אצלו</b> כו', זכר שני מינין מן האֳנסין: אחד מהם, שנשבע על דבר ונאנס; או שהשביעו אַנָּס, ואם הודה לו על האמת – הזיק לעצמו או לזולתו בממון או בנפשות, לפי שאם ישביענו בשביל אחר, כמו כן ישבע לו.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ד">פרק ג - משנה ד</h3><p dir="rtl">
ואומרו, <b>בית שמאי אומרים, לא יפתח לו בנדר</b> – רוצה לומר, לא יישבע עד שישביענו, ולא יתחיל; ובית הלל אומרים, יתחיל ויישבע קודם שישביענו.<p><b>וחרמין</b> – מפסיקי הדרכים והגנבים.<p>ו<b>מוכסין</b> – ידוע. ובתנאי שיהיה מוכס העומד מאליו; אבל אם העמידו המלך, הנה העיקר אצלינו: דינא דמלכותא – דינא, ואין מותר לו לברוח מן המכס, ואיך יישבע עליו? ואין הפרש בזה בין מלך גוי ומלך ישראל.<p>ודע, שאלו הארבעה נדרים כולם, אין הפרש בהם בין נדר ושבועה, ולכך אינן צריכין הפרה; אלא נדרי זירוזין, ולפיכך אין זה מותר בשבועות.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ה">פרק ג - משנה ה</h3><p dir="rtl">
<b>הרי נטיעות האלו קרבן אם אינן נקצצות</b> כו' – ביאור זאת המשנה, שהוא כשאמר: "הנטיעות האלו קרבן אם אינן נקצצות היום", ועבר היום ולא נקצצו, יכול לפדותן מיד ההקדש, כדין קודשי בדק הבית כולם שנפדין מיד הגזבר.<p>אבל אם אמר: "הרי הנטיעות האלו קרבן עד שיקצצו", אי אפשר לפדותן עד שיקצצו, לפי שאם פדאן קודם קציצתן, כשיצאו לחולין – חזרו הקדש, לפי שעשאן הקדש עד שיקצצו; וכשנקצצו – אז יכול לפדותן ותצא לחולין; ואם פדאן אחר ואפילו קודם שנקצצו, אינן חוזרות קדושות, אלא תצא לחולין. וכן הדין בטלית ובכל הדומה להן.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ו">פרק ג - משנה ו</h3><p dir="rtl">
<b>הנודר מיורדי הים מותר ביושבי היבשה</b> וכו' – מפרש נקרא יורד בים באוניות הגדולות ומתרחק מן הארץ ריחוק גדול. אבל מעכו ליפו, הולכים על חוף הים, וקרוב מן היבשה.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ז">פרק ג - משנה ז</h3><p dir="rtl">
<span class="booklinks" onclick="sendBookLink(this)" onmouseover="setBookLinkTitle(this)">(ראו פירוש רבינו למשנה ח)</span><p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ח">פרק ג - משנה ח</h3><p dir="rtl">
<b>הנודר מרואי החמה</b> וכו'. <b>משחורי הראש אסור בקרחין ובעלי</b> כו' – זה כולו מבואר. והוא מדבר לפי המילות המפורסמות המורות אצלם באותו הזמן. והעיקר בכל זה: בנדרים, הלך אחר לשון בני אדם.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה ט">פרק ג - משנה ט</h3><p dir="rtl">
<b>הנודר מן הילודים מותר בנולדים</b> כו' – ילודים, היה משמעותו באותו הזמן אצל ההמון אותם שנולדו; ונולדים, היה משמעותו העתידים להיוולד. ושיעור זאת המשנה כך: הנודר מן הילודים – מותר בנולדים; מן הנולדים – אסור בילודים. רבי מאיר אומר: אף הנודר בנולדים מותר בילודים, כמו שהנודר בילודים מותר בנולדים. וחכמים אומרים שפירוש נולדים, מי שדרכו להוליד, רוצה לומר בזה – מי שדרכו להוליד כמותו, כגון אדם והולך על ארבע מן החיות, לא מי שדרכו להוליד ביצים, כמו רוב הדגים והעופות.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה י">פרק ג - משנה י</h3><p dir="rtl">
<b>הנודר משובתי שבת אסור בישראל ואסור</b> כו' – יתבאר לך בזאת המסכת שהיה מנהגם לאכול שום בערב שבת על כל פנים. והיות הכותים מואסים לירושלים ומקללין אותה, הרי הוא מפורסם בכל הארץ. וטעם זה, מה שנתבאר בעזרא; כל שכן שלא יעלו שם לרגל.<p dir="rtl">
<h3 dir="rtl" id="MN_NEDARIM_L5, פרק ג, פרק ג משנה יא">פרק ג - משנה יא</h3><p dir="rtl">
<b>קונם שאיני נהנה לבני נח</b> וכו', <b>שאיני נהנה לישראל</b> וכו' – מבואר הוא בלשון התורה, ש"זרע אברהם" על דרך כלל אמנם הוא זרע יעקב לבד. וזהו מה שאמר לו הבורא <span class="booklinks" onclick="sendBookLink(this)" onmouseover="setBookLinkTitle(this)">(בראשית טו)</span>, "כי גר יהיה זרעך בארץ לא להם", וזה לא היה אלא זרע יעקב. ולכך מותר לו ליהנות ואפילו בעשו וישמעאל.<p><b>קונם שאיני נהנה לערלים מותר בערלי</b> כו' – זה גם כן מבואר, שרוצה לומר "במולים", במי שמאמין בברית מילה; ו"ערלים", מי שאינו מאמין בברית מילה. ו<b>שלש עשרה בריתות</b>, הם מילת "ברית" ו"בריתי" הנכפלים במצות השם יתברך לאברהם אבינו בברית מילה במעמד אחד בפני עצמו <span class="booklinks" onclick="sendBookLink(this)" onmouseover="setBookLinkTitle(this)">(בראשית יז)</span>, ואלו מניינם:<p>א) "ואתנה בריתי ביני ובינך". ב) "אני הנה בריתי אתך". ג) "והקימותי את בריתי ביני וביניך". ד) "לברית עולם". ה) "ואתה את בריתי תשמור". ו) "זאת בריתי אשר תשמרו". ז) "והיה לאות ברית ביני וביניכם". ח) "והיתה בריתי בבשרכם". ט) "לברית עולם". י) "את בריתי הפר". יא) "והקימותי את בריתי אתו". יב) "לברית עולם". יג) "ואת בריתי אקים את יצחק".<p>הנה אלו י"ג בריתות נכפלו בזה הדיבור, ואז נסתלק ממנו הדיבור, כמו שאמר אחר כך: "ויכל לדבר אתו ויעל אלהים מעל אברהם".<p>והיותה דוחה את הנגעים, כשיש נגע צרעת בראש הזכרות, יקצץ בעת המילה, אף על פי שקציצת הנגעים מצות לא תעשה שנאמר <span class="booklinks" onclick="sendBookLink(this)" onmouseover="setBookLinkTitle(this)">(דברים כד)</span>: "השמר בנגע הצרעת" וגו', רוצה לומר: לא תקצצה ולא תכרות אותה, אבל תסמוך על דברי הכהנים בלבד. ובא אלינו בקבלה: כל מקום שנאמר "השמר", "פן" ו"אל" – אינו אלא מצות לא תעשה.<p dir="rtl">
<h2 dir="rtl" id="MN_NEDARIM_L5, פרק ד">פרק ד</h2><p dir="rtl">
<h3 dir="rtl" id="MN_NEDARIM_L5, פרק ד, פרק ד משנה א">פרק ד - משנה א</h3><p dir="rtl">
המודר מאכל הוא שיאמר לו: הנאת מאכלך עלי, ומיד יתחייב באלו הדינים המבוארים.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ב">פרק ד - משנה ב</h3><p dir="rtl">
<b>שוקל שקלו</b> – שיתן בשבילו מחצית השקל שהוא מחוייב בו; לפי שאינו מגיע לו בזה הנאה, לפי שאינו נותן לו שום דבר. ואמנם מנע ממנו הזק; ואינו אסור על ראובן, כשנדר שלא יהנה ממנו שמעון, שימנע שלא יגיע הזק לשמעון. ואמנם אסור עליו שיהנהו במתכוין.<p><b>ומחזיר לו אבדתו</b> – בין שהיו נכסי מחזיר אסורין על בעל אבידה, או נכסי בעל אבדה אסורין על המחזיר; לפי שהיא מצוה שהתורה מכריחתו עליה. ואם היה מנהג שהמחזיר אבדה מקבל שום דבר, הרי זה לא יקבל ממנו, לפי שבזה המנהג יצא מדין התורה, וכאילו החזירה מצד מה שיקבל ממנו; ונמצא שזה שנשבע שלא יהנהו, מהנה אותו מצד הדבר שהחזיר לו. ואם הניח לו כמו כן השכר הידוע, הרי זה מהנה אותו בזה השיעור שהניח לו. לפיכך לוקחין השכר ממנו, ותפול להקדש.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ג">פרק ד - משנה ג</h3><p dir="rtl">
<b>ותורם את תרומתו ומעשרותיו לדעתו</b> וכו' <b>וזן את אשתו ואת בניו אף על פי שהוא חייב</b> וכו' – כבר ביארנו, שאם פרע הוא בשבילו שום דבר המחוייב בו, הרי זה מותר, ואינה נקראת הנאה; אמנם היא הנאה בדרך מקרה, לפי שהוא סילק ממנו היזק, והספקת מזונות יש לו בזה קורת רוח, אבל אינו מגיע לידו שום דבר.<p>ואמר: <b>ולא ילמדנו מקרא</b> – זה הוא במקום שמלמדין תורה שבכתב בשכר; אבל במקום שמלמדין תורה שבכתב בלא שכר, מותר לו ללמדו מקרא. ואין אנו צריכין להתנות שום דבר מזה בהלכות והגדות ומדרשות, לפי שאינו מותר בתורתנו כלל ללמד מין ממיני חכמת התורה בשכר, שנאמר <span class="booklinks" onclick="sendBookLink(this)" onmouseover="setBookLinkTitle(this)">(דברים ד יד)</span>: "ואותי צוה ה' בעת ההיא ללמד אתכם", ובא בקבלה: מה אני בחינם, אף אתם בחינם. ואמנם מותר ללמד תורה שבכתב בשכר במקומות שפשט המנהג בזה, לפי שזה השכר הוא מדין לימוד הטעמים והתנועות, ומדין שמירת התינוקות, שלא יהיו משולחים ונשחתים. ואני תמיה מאנשים גדולים, שיעוור אותם התאוות והכחישו האמת, ופסקו דין לעצמם ליטול שכר מן הדינים והתלמוד, ונתלו בחבלי השוא. ועוד יבוא הענין בזאת הכוונה במקום ידוע ממסכת אבות.<p>ואשר חייב שיהא אסור עליו לזון את בהמתו, לפי שכל מה שהוסיפה בשמנונית ובכוח, הוסיפה בדמיה. ורבי אליעזר אומר: אחר שהבהמה טמאה, אינה מותרת באכילה, לפיכך אין לו תועלת בשמנוניתה ובתוספת בשרה. וחכמים אומרים, שהוסיפה בדמיה או במשקלה, אם שחטה ומכרה לכלבים. ואין הלכה כרבי אליעזר.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ד">פרק ד - משנה ד</h3><p dir="rtl">
<b>ונכנס לבקרו</b> – זה שנכנס לבקר, הוא שאסר עליו שלא יהנה ממנו החולה.<p>ואמרו: <b>אבל לא יושב</b> – זה הוא במקום שלוקחים שכר מן הישיבה; רצה לומר, שמקבל שכר מי שמבקר החולה בישיבתו עמו, ומי שמרפא אותו או עושה לו צוות. לפיכך, אם נכנס זה וישב ולא קבל שום דבר, הרי נהנה בו החולה בדבר שיש לו דמים.<p>ורפואת נפשו הוא שירפא לגופו, ורפואת ממון – שירפא בהמתו. ומותר לו להגיד מה שיועיל לבהמתו; ואמנם אסור לו לרפאותה בידיו. ואין זה אסור לחולה עצמו, לפי שהוא מצוה; רוצה לומר, חיוב הרופא מן התורה לרפאות חולי ישראל, וזה נכלל בפירוש מה שאמר הפסוק <span class="booklinks" onclick="sendBookLink(this)" onmouseover="setBookLinkTitle(this)">(דברים כב ב)</span>: "והשבֹתו לו", לרפאות את גופו; שהוא כשרואה אתו מסוכן ויכול להצילו, או בגופו או בממונו או בחכמתו.<p>ו<b>אמבטי</b> – כיור המרחץ. ואסור לרחוץ עמו בקטנה, לפי שהוא מגביה המים עליו, וזה הנאה הוא לו.<p>ולא יאכל עמו בכלי אחד, לפי שהוא חולק לו כבוד, וישים חתיכת בשר טובה לפניו, או יניחנה כדי שיאכלנה. וזה הוא הטעם גם כן שלא יאכל עמו מן הסלין שממלאין מפירות לאכול מהם כל הפועלים.<p>ועל דרך משל, כשנשבע ראובן שלא יהנה לשמעון, ואכלו שניהם עם לוי, וכשגמר ראובן לאכול מן הקערה – החזירה ללוי, ואחר כך נתנו לוי לפני שמעון – מותר לשמעון לאכול ממנו, ולא נאמר: שמא לא גמר ראובן אכילתו אלא כדי שיניח ללוי ממה שיתן לפני שמעון; וזה הוא ענין אמרו: <b>אבל אוכל הוא מן התמחוי החוזר</b> לבעל הבית.<p><b>ולא יעשה עמו באומן</b> – שלא יקצור עמו בשורה אחת, כדי שלא יקל עליו מה שיקצור; כי בהיותו קוצר קרוב ממנו, הוא מוצא מקום לילך, וימצא מקום פנוי שיכול למהר מלאכתו. וכבר נתבאר לך פירוש לשון <b>אומן</b> בהרבה מקומות מזרעים <span class="booklinks" onclick="sendBookLink(this)" onmouseover="setBookLinkTitle(this)">(ראה פאה פרק ד משנה ה)</span>. והלכה כרבי יהודה, ואין הלכה כרבי מאיר.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ה">פרק ד - משנה ה</h3><p dir="rtl">
<b>נוטות</b> – פירות התלויין מן האילן הנוטים חוץ מן הפרדס. וכבר ידעת בלא ספק, שפירות שביעית – הפקר, ואין להם בעלים.<p>ואשר חייב שיהיה אסור על המודר ליכנס בשדה חבירו בשביעית לאכול מן הפירות, לפי שהיא נדרסת לאכילת הפירות, ולא נעשה גוף הקרקע הפקר; וכשעמד זה לשם, והוא אינו מתעסק באכילה וישהה לעמוד, נמצא נהנה ממה שאינו שלו.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ו">פרק ד - משנה ו</h3><p dir="rtl">
<p>המודר הנאה מחבירו לא ישאילנו ולא וכו' – אסור על מי שאסר עליו שלא יהנה מפלוני, שלא ילונו, שמא ילוה ממנו; וכמו כן שלא ישאילנו, שמא ישאל ממנו; ולא ימכור לו, שמא יקח ממנו. וזה עניין מאמרם כולה, משום גזירה.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ז">פרק ד - משנה ז</h3><p dir="rtl">
<b>המודר הנאה מחבירו ואין לו מה יאכל הולך</b> כו' – כל זה נמשך על העיקר שביארתי לך בזה הפרק, באמרו: שוקל לו שקלו ופורע לו את חובו. שהוא, כשנתן לו החנווני מה שנתן, ואחר שעשו לו הפועלים מה שעשו, חזרו כולם לו בעלי חובות; והוא מה שנתן להם שכרן, פרע לו חובו בלא ספק.<p dir="rtl">
<h3 dir="rtl" id="MN_NEDARIM_L5, פרק ד, פרק ד משנה ח">פרק ד - משנה ח</h3><p dir="rtl">
<b>היו מהלכין בדרך</b> וכו' <b>רבי יוסי אוסר</b> – רבי יוסי אומר: אחר שאין בהם שלישי, הרי זה המעשה דומה למתנה, ולכך הוא אסור. ואין הלכה כרבי יוסי.<p dir="rtl">
<h2 dir="rtl" id="MN_NEDARIM_L5, פרק ה">פרק ה</h2><p dir="rtl">
<h3 dir="rtl" id="MN_NEDARIM_L5, פרק ה, פרק ה משנה א">פרק ה - משנה א</h3><p dir="rtl">
<b>השותפין שנדרו זה מזה אסורין</b> כו' - חצר נקרא רחבה של עיר שבבית. ואלו השני שותפין, אמנם הם שותפין בזה הבית, לכל אחד ואחד מהם בית ידוע, והם שותפין בזאת הרחבה שלפני הבתים, והיא הנקראת חצר. ואם אפשר שיחלקו זאת החצר, והוא שיהיה בה ד' אמות לזה וארבע אמות לזה או יותר, אחר שנניח לפני כל בית ארבע אמות כמו שיתבאר בבבא בתרא, הכל מודים שהם אסורין ליכנס לחצר עד שיחלוקו. ואמנם מחלוקת רבי אליעזר וחכמים בחצר שאין בה דין חלוקה.<p>וכל זמן שאחד מן השותפין נשבע הוא בעצמו שלא יהנה בו חבירו, הרי זה כופין אותו למכור. אבל אם הדירו חבירו, והוא שנשבע ראובן שלא יהנה בשמעון, הרי זה אין כופין שמעון למכור, לפי שהוא אנוס והוא אינו אותו שנדר. והלכה כרבי אליעזר בן יעקב:<p dir="rtl">
<h3 dir="rtl" id="MN_NEDARIM_L5, פרק ה, פרק ה משנה ב">פרק ה - משנה ב</h3><p dir="rtl">
<b>היה אחד מן השוק</b> - כבר אמרנו שהלכה כרבי אליעזר בן יעקב:<p dir="rtl">
<h3 dir="rtl" id="MN_NEDARIM_L5, פרק ה, פרק ה משנה ג">פרק ה - משנה ג</h3><p dir="rtl">
<b>המודר הנאה מחבירו ויש לו מרחץ ובית הבד</b> כו':<b>תפיסת יד</b> - שישאר לו תשמיש בזה הקרקע, כגון שישייר לעצמו שום דבר בזה הקרקע שלא ישכירנו, ואפילו שייר בו מים בזה המרחץ או הדומה לזה. ושאר הדברים מבוארים הם בעצמם:<p dir="rtl">
<h3 dir="rtl" id="MN_NEDARIM_L5, פרק ה, פרק ה משנה ד">פרק ה - משנה ד</h3><p dir="rtl">
<b>הריני עליך חרם, המודר אסור, הרי את עלי כו' המודר אסור</b> - פירוש: שאם עבר המודר על הנדר – הוא הנקרא עבריין, כגון שנשבע ראובן שלא יכנס שמעון בביתו, הרי שמחוייב שמעון שלא יכנס בבית ראובן, שהרי נשבע על מה שהיה ברשותו; לפיכך אם עבר שמעון ונכנס בביתו של ראובן, הוא הנקרא עבריין, וזהו פירוש המודר אסור, והבן זה העניין. ועשה לו היקש, שהשבועות והנדרים אדם מחוייב לקיימן, ואפילו שהוא אינו הנשבע והנודר, אבל נשבע עליו זולתו.<p>ועניין <b>דבר של עולי בבל</b> - הדבר שיש בו שותפות לעולי רגלים, והוא מה שזכר מהן. אף על פי שהיציאה והבניין שלהם ממון כל ישראל ולכל אחד מהן יש בהן זכות, אין זה כי אם זכות מעט מאוד, שאין לאחד מהן שום רשות.<p>ו<b>דבר של אותה העיר</b> - הדברים שהם בשותפות לכל אנשי המדינה, כגון הרחובות והמרחצאות ומה שמנה.<p dir="rtl">
<h3 dir="rtl" id="MN_NEDARIM_L5, פרק ה, פרק ה משנה ה">פרק ה - משנה ה</h3><p dir="rtl">
אבל מה שאמר: <b>זה כותב חלקו לנשיא</b> - פירוש לפי העניין: הכותב כותב חלקו לנשיא. ועניין זה הדבר, שאלו האנשים שאסר כל אחד מהן הנאה לחבירו ואסר עליו ממונו באמרו כל אחד ואחד לחבירו: "הריני עליך ואת עלי", הרי הם מחוייבים מפני זה שלא ישתמשו במקומות המשותפין לכל אנשי המדינה, לפי שיש לכל אחד מהם זכות בהם, ונמצא כל אחד מהם נהנה בחבירו במה שמשתמש מרשותו. וצד התחבולה שיש להן וכיצד יהיו מותרין? שיכתוב כל אחד מהן חלק[ו] לנשיא וכל זכות שיש לו באלו המקומות המשותפין לכל, ונסתלק חלקו מהם, ולא נשאר לאחד מהן זכות לא ברחובה ולא במרחץ ולא בבית הכנסת ולא במה שדומה להם, ונמצאו שניהן נהנין כל אחד מהן בממון בני אדם וממון הנשיא, לא בממון חבירו.<p>ור' יהודה אומר, שהם גם כן כשסילקו זכותם מאלו המקומות ונתנום לאחד מבני אדם, שזה מותר, אבל צריך שיאמר לאחד: זכה לפלוני באלו הזכויות, ויתן לו השטר. ואנשי הגליל היו כותבין לנשיא כל המקומות המשותפין והדברים המשותפין כולן, כדי שלא יבואו לעבור על הנדרים והשבועות כשהיו נשבעין זה מזה, כמו שאמרנו, ולא יהיו צריכין לכתוב לא לנשיא ולא להדיוט. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ה, פרק ה משנה ו">פרק ה - משנה ו</h3><p dir="rtl">
<b>המודר הנאה מחבירו ואין לו מה יאכל נותנו</b> וכו' - זה המעשה לא זכרו לחזק הדבר שנקדם. ואמנם זכרו, לבאר מה שאנו אומרין: "והלה מותר בה", שיהיה בתנאי שלא יבאר בעל המתנה שם האיש הזה. והביא ראייה ממעשה בית חורון.<p>ודע שהוא, אם נתן המתנה סתם בלא שום תנאי, ואחר כך אמר לו דרך מקרה: רצונך שיבא פלוני ויאכל עמנו? הרי זה אסור, לפי שהעיקר אצלנו: אם הוכיח סופו על תחילתו, אסור.<p>ואמרו גם כן בזה המעשה: <b>סעודתו מוכחת עליו,</b> רוצה לומר שריבוי הסעודה וההכנה מעיד שלא נתנה במתנה אלא שיאכל אביו ממנה:<p dir="rtl">
<h2 dir="rtl" id="MN_NEDARIM_L5, פרק ו">פרק ו</h2><p dir="rtl">
<h3 dir="rtl" id="MN_NEDARIM_L5, פרק ו, פרק ו משנה א">פרק ו - משנה א</h3><p dir="rtl">
<b>הנודר מן המבושל מותר בצלי ובשלוק</b> כו'. <b>מעשה קדירה</b> - הריפות והגרש וכיוצא בהן. ופירוש <b>רך,</b> שאינו יכול לעמוד בעצמו, ו<b>עבה,</b> שהוא עב שיכול לעמוד בעצמו. ו<b>ביצת תרמיטא,</b> ביצה מבושלת במים חמים ומשמרין אותה שימור גדול שלא יקפה וקוראין אותה הרופאים נימרשת.<p>ו<b>דלעת רמוצה,</b> מין מן הדלועין שאינה ראויה לאכילה עד שטומנין אותה באפר חם. ושם האפר שנשאר בו חמימות, <b>רמץ,</b> וכבר ביארנו זה כמה פעמים במסכת כלאים:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ב">פרק ו - משנה ב</h3><p dir="rtl">
<b>מעשה רתחתא</b> - הוא המאכל שעושין מן הקמח ומן לביבות הפת במים רותחין. והעיקר שנגררים אחריו אלו הדינים ונסמכים, הוא מה שאמרו: "בנדרים הלך אחר לשון בני אדם". וזה גם כן תלוי לפי לשון הידוע והמורגל בין בני אדם שבאותו מקום שנשבע בו האדם, ולפי מה שמורה עליו באותו הזמן. ועל דרך משל, אם היה המקום שנשבע בו קוראין באותו זמן "מבושל" לצלי ושלוק, הרי הכל אסור עליו; ואם אין קוראין "מבושל" אלא המבושל ממש, הרי זה אסור עליו המבושל לבדו. ועל זה תעשה היקש מכל מה שיש בזו המסכתא באמרו: "הנודר מכך אסור בדבר פלוני ומותר בפלוני", לפי שכל זה אמנם אמרו התנא לפי מקומו ולפי לשונם באותו הזמן ולפי המפורסם אצל ההמון, ומסר לנו זה על דרך הדמיון. לפיכך הבן זה, ולא נצטרך להחזירו במה שאנו עתידים לומר:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ג">פרק ו - משנה ג</h3><p dir="rtl">
<b>מן הכבוש אין אסור אלא מן הכבוש של ירק</b> כו', <b>מן הצלי אינו אסור אלא מן הצלי של בשר</b> כו' - כבר ידעת ההפרש שיש בין השם הידוע לשאינו ידוע, לפיכך אם אמר: "מן השלוק" בה"א הידיעה, הרי זה מורה על השלוק הידוע, והוא ברוב מן הירקות; ואם אמר "שלוק" בלתי ה"א הידיעה, הרי זה מורה על כל מה ששולקים אותו. זה כלל ידוע בכל הלשונות, שהשם שאינו ידוע כולל כל המינין על דרך כלל, והשם הידוע פוטר. ולא תפשע בעיקר הידוע: "בנדרים הלך אחר לשון בני אדם". ואין הלכה כרבי יהודה:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ד">פרק ו - משנה ד</h3><p dir="rtl">
<b>דג דגים שאיני טועם אסור בהן בין גדולים</b> כו' - דע, כי בלשוננו כשיתחבר שם האחד עם הרבים, הרי זה מורה על הכלל ועל הפלגה בריבוי, כגון: "הבל הבלים", "שיר השירים". ואם אמר: "דג דגים", כלל כל המינים כולו באיזה ענין שיהיה.<p>ו<b>תפל</b> - הוא הדבר שאין בו טעם.<p>ו<b>טרית טרופה</b> - מין מן הדגים מחותך לחתיכות קטנות, מבואר בעבודה זרה.<p>ו<b>ציר</b> - רוצה לומר המים היוצאין מן הדגים המלוחין.<p>ו<b>מורייס</b> - שם, הוא הנקרא בלשון ערבי אלטמאר"י, ופעמים נעשה מן הדגים, ועל זה המורייס הנעשה מן הדגים מדבר בזאת ההלכה.<p>ו<b>צחנה</b> - רוצה לומר, הדג הכבוש שכבר נתעפש והסריח, מגזרת "ותעל צחנתו" <span class="booklinks" onclick="sendBookLink(this)" onmouseover="setBookLinkTitle(this)">(יואל ב כ)</span>:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ה">פרק ו - משנה ה</h3><p dir="rtl">
<b>הנודר מן החלב מותר בקום ורבי יוסי אוסר</b> כו' - <b>קום</b> נקרא המים היוצאין מן הגבינה, ובמערב אנו קורין אותה מיס"א. והלכה כאבא שאול:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ו">פרק ו - משנה ו</h3><p dir="rtl">
<b>הנודר מן הבשר מותר ברוטב ובקיפה ורבי יהודה</b> כו' - <b>רוטב</b> הוא המרק, <b>קיפה</b> הוא התבלין. וחכמים אומרים, כשאדם נשבע על דבר ידוע ומפרש אותו ומיחדו, הרי הוא עליו כמו הדבר האסור מעצמו, ומשערים אותו כשנתערב במין אחר בנותן טעם כדין שאר האיסורין כולן, מין במינו בכל שהוא, ושלא במינו בנותן טעם. אבל אם נשבע על מין מן המינין, אינו אסור עליו אלא אותו המין בעצמו ובעינו בלתי תערובת זולתו, כמו שביאר בזאת ההלכה באמרו "הנודר מן היין" <span class="booklinks" onclick="sendBookLink(this)" onmouseover="setBookLinkTitle(this)">(משנה נדרים ו ט)</span>. ואין הלכה כר' יהודה:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ח">פרק ו - משנה ח</h3><p dir="rtl">
<b>הנודר מן הענבים מותר ביין, מן הזיתים כו', הנודר מן התמרים מותר בדבש תמרים</b> כו' - תנא קמא אומר: הנודר מן התמרים מותר בדבש תמרים, לפי שהתמרים ראויין לאכילה, ונאמר שהוא לא נתכוין אלא לעצמן כמות שהן. וחכמים אומרים: אפילו היה הדבר שנשבע עליו אינו ראוי לאכילה כלל, שהיה לנו לומר שהוא לא נתכוין אלא על הדבר היוצא ממנו, עם כל זה מותר ביוצא ממנו, כגון הסתווניות, והם הפירות שבימות הגשמים, ושם ימות גשמים – סתיו, ואינם ראויין לאכילה, ועושין מן הענבים שבימות הגשמים חומץ. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה ט">פרק ו - משנה ט</h3><p dir="rtl">
<b>הנודר מן היין מותר ביין תפוחים מן השמן</b> כו'. <b>שם לווי</b> – שם מחובר, רוצה לומר שזה לא יודע אלא במה שנתחבר בו, והוא אמנם נשבע בדבר שנודע בזה השם בלא שם מחובר.<p>ו<b>שומשמין,</b> נקרא בערבי אלסמ"ס. ו<b>כרשין,</b> כרתי. ו<b>קפלוטות,</b> שם הכרתין שבארץ ישראל:<p dir="rtl">
<h3 dir="rtl" id="MN_NEDARIM_L5, פרק ו, פרק ו משנה י">פרק ו - משנה י</h3><p dir="rtl">
<b>מן הכרוב אסור באיספרגוס, מן האיספרגוס</b> כו' - אספרגוס קוראים המים ששולקים בהן הירקות, אי זה ירק שיהיה. והוא רוצה לומר בכאן באמרו <b>אספרגוס,</b> המים ששולקים בו הכרוב.<p><b>גריסין,</b> שם נופל על הפולים הטחונים. ו<b>מקפה,</b> שם התבשיל, אי זה התבשיל שיהיה; הלא תראה שהם קוראים תבשיל הפולים "מקפה של גריסין". ו<b>אשישין,</b> עדשים טחונים. ואין הלכה כרבי יוסי בכל מה שאמר:<p dir="rtl">
<h2 dir="rtl" id="MN_NEDARIM_L5, פרק ז">פרק ז</h2><p dir="rtl">
<h3 dir="rtl" id="MN_NEDARIM_L5, פרק ז, פרק ז משנה א">פרק ז - משנה א</h3><p dir="rtl">
<b>הנודר מן הירק מותר בדלועין. רבי עקיבא</b> וכו' - רבי עקיבא אומר, כל מידי דמימליך עליה שלוחיה מיניה הוא, וחכמים חולקין בזה. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ז, פרק ז משנה ב">פרק ז - משנה ב</h3><p dir="rtl">
<b>הנודר מן הדגן אסור בפול המצרי יבש דברי</b> כו' - חמשת המינים הם: החיטין והשעורים והכוסמין ושבולת שועל ושיפון. כוסמין, מין חיטים, ושיבולת שועל ושיפון, מין שעורים, ופול המצרי מין ממיני הקטניות אינו נמצא אלא בארץ מצרים, וכן קוראין אותו הרופאים הפול המצרי ואינו הפול הידוע אצל ההמון. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ז, פרק ז משנה ג">פרק ז - משנה ג</h3><p dir="rtl">
<b>הנודר מן הכסות מותר בשק וביריעה</b> כו' - <b>שק,</b> ארוג במטוה שער. ו<b>יריעה,</b> בגד גס ועבה שאינו תפור. ו<b>חמילה,</b> מסך, והיא אצל בני אדם בתכלית העובי, מגין אדם בה ראשו מהמטר. וכמו כן יריעה הנזכרת בכאן. ור' יהודה אינו הולך אחר פשט הלשון, אבל מביא ראיה מן העניין שנופל עליו הנדר ומאיזו סיבה היה. והלכה כרבי יהודה:<p dir="rtl">
<h3 dir="rtl" id="MN_NEDARIM_L5, פרק ז, פרק ז משנה ה">פרק ז - משנה ה</h3><p dir="rtl">
<b>הנודר מן המטה מותר בדרגש דברי רבי</b> כו' - <b>דרגש,</b> מטה קטנה נותנין אותה לפני המטה הגדולה שנקראת מטה, כמו הסולם שעולין בו אל המטה הגדולה. וכבר ביארנו בפרק ה ממסכת עירובין, שהבתים ודומיהן ממקומות הדירה היוצאות חוץ מן המדינה, אם היו קרובים מן המדינה ע' אמה או פחות מהם, הרי הם מתחברות אל המדינה, ונמדוד אותם כולם בריבוע, ואז מודדין חוץ מן המרובע אלפים אמה לכל רוח, והוא תחום שבת הנקרא תחום העיר. ואלו המקומות הנוספים שנתוספו אל המדינה כשנרבע מסוף הבתים היוצאים ממנה נקרא עבור העיר, והוא כמו המדינה ודינו כדין המדינה, וכבר ביארנו זו וציירנו בו צורה במקומו:<p>ו<b>אגף</b> הוא נעילת הדלת, מגזרת "יגיפו הדלתות" <span class="booklinks" onclick="sendBookLink(this)" onmouseover="setBookLinkTitle(this)">(נחמיה ז ג)</span>. ואין הלכה כרבי מאיר בכל מה שאמר:<p dir="rtl">
<h3 dir="rtl" id="MN_NEDARIM_L5, פרק ז, פרק ז משנה ו">פרק ז - משנה ו</h3><p dir="rtl">
<b>קונם פירות האלו עלי קונם הן על פי קונם הן</b> כו' - דבר שזרעו כלה הוא מה שנפסד זרעו בארץ ונאבד, כמו החטה והשעורה ושאר הזרעים. ודבר שאין זרעו כלה, שיהיה הדבר שנשבע עליו בצל או שום או מה שדומה להם הוא, כשזרע זה הבצל או זה השום בעצמו צומח ממנו מה שצומח וישאר הגרעין הזרוע קיים בארץ, וכבר נתבאר זה בפרק התשיעי ממסכת תרומות וביאורו שם:<p dir="rtl">
<h3 dir="rtl" id="MN_NEDARIM_L5, פרק ז, פרק ז משנה ח">פרק ז - משנה ח</h3><p dir="rtl">
<b>שאת עושה איני אוכל עד הפסח, שאת עושה</b> כו' - זה כולו מבואר, אינו צריך זולת תקון הקריאה ולהפסיק הדבור במקום שראוי להפסיק. ולא דבר בו הש"ס כלל לרוב ביאורו, ולא זכרו התנא אלא מצד הבבא האחת בלבד, והוא מה שאמר: <b>ואחר הפסח בלא יחל דברו,</b> שהוא אפשר לו שאמר, אחר שהיתה השבועה על דרך משל בשבט, שלא תהנה בו עד הפסח אם תלכי לבית אביך מהיום ועד סוכות, ועבר הפסח, אניחנה שתלך לבית אביה, שכבר עבר הזמן שהתנתי בשבועתי שהיא לא תהנה כשתלך לבית אביה. ולמדנו שהעניין אינו כן, אבל הוא מחוייב למנוע אותה עד תשלום הזמן שנשבע, ואף על פי שנתבטל העונש שהתנה בו אם עברה אחר שעבר הפסח. וזה העניין בלבד רצה להשמיענו, אבל שאר הדברים הרי הם מבוארים:<p dir="rtl">
<h2 dir="rtl" id="MN_NEDARIM_L5, פרק ח">פרק ח</h2><p dir="rtl">
<h3 dir="rtl" id="MN_NEDARIM_L5, פרק ח, פרק ח משנה א">פרק ח - משנה א</h3><p dir="rtl">
<b>קונם יין שאיני טועם היום אינו אסור</b> כו' - עניין אמרו "ושבת שעבר", שאסור עליו היין גם כן יום השבת, לפי שהוא נמנה עם הימים שעברו לפניו, שאסור עליו בהן היין למה שאמר "שבת זו". וכמו כן הדין באמרו "שבוע זה", שנחשוב השביעית במדרגת מה שלפניה. ואינו כן ראש חדש וראש השנה, אבל מותר לו לשתות בהם.<p>ודע, כי מי שנשבע שאינו טועם היום, אינו מותר לו לשתות לכשתחשך עד שישאל לחכם. וזה גזירה, שמא ישבע פעם אחרת שאינו טועם יום אחד, שהוא מחויב לשהות מעת לעת, וישתה משתחשך, לא יפריש בין אמרו "היום" או "יום אחד". וכמו כן כשאמר: "קונם יין שאיני טועם יום" או "שנה" או "שבת" או "שבוע", דינו הוא כדין מי שאמר "יום אחד" או "שבוע אחד" או "שנה אחת", שצריך לשהות מעת לעת כשאמר "יום", ומיום ליום כשאמר "שבוע" או "שנה" או "שבת". ואם אמר "חודש", צריך לשהות שלושים יום שלמים:<p dir="rtl">
<h3 dir="rtl" id="MN_NEDARIM_L5, פרק ח, פרק ח משנה ג">פרק ח - משנה ג</h3><p dir="rtl">
<b>עד הפסח אסור עד שיגיע, עד שיהא אסור</b> כו'. <b>עד הקציר עד הבציר עד המסיק אינו אסור</b> כו'. <b>קציר</b> – קציר החטים; ו<b>בציר</b> – בצירת הענבים; ו<b>מסיק</b> – חביטת הזיתים. והלכה כרבי יוסי:<p dir="rtl">
<h3 dir="rtl" id="MN_NEDARIM_L5, פרק ח, פרק ח משנה ד">פרק ח - משנה ד</h3><p dir="rtl">
<b>עד הקיץ עד שיהא הקיץ, עד שיתחילו העם</b> כו'. <b>עד הקציר, עד שיתחיל העם לקצור קציר</b> כו'. <b>קיץ</b> – שם לימות השרב, אבל היה מפורסם זה השם אצלם על זמן בישול התאנים, וכשמתחיל זמן אכילתם; ולכך פירשו, כי באמרו <b>כלכלות</b>, רוצה לומר סלי התאנים. ו<b>מקצועות</b> הם המחצלאות ששוטחין עליהם התאנים להצטמק ולייבש. ומה שאמרו: <b>עד שיקפלו רוב המקצועות</b> – רוצה לומר, עד שמאספין בני אדם מה ששוטחין, ומקפלין המחצלאות ממקומות השטיחה.<p>ואמרו: <b>אם היה בהר</b> – רוצה לומר: אם נדר בהר, ימתין זמן הקציר או הבציר בהר, ואף על פי שירד לבקעה; וכמו כן אם היה בבקעה בשעת הנדר, ימתין זה הזמן בבקעה; ועל זה תעשה היקש בכל הנדרים.<p dir="rtl">
<h3 dir="rtl" id="MN_NEDARIM_L5, פרק ח, פרק ח משנה ה">פרק ח - משנה ה</h3><p dir="rtl">
והכל מודים, שהוא אם אמר "עד הגשם", ימתין זמן הגשם, לא ירידת המטר. וכבר ביארנו משנה פאה ח א#פירוש הרמב"ם|בפרק שמיני מפאה</b>, שזמן רביעה שניה הוא התחלת זמן הגשם בארץ ישראל, הוא בי"ז במרחשון. וזה בשנה מבכרת, אבל במאוחרת – בראש חודש כסליו, ובבינונית – בשלשה ועשרים במרחשון. לפיכך זה שנשבע "עד הגשם", אסור עד ראש חודש כסליו, אלא אם כן ירדו גשמים בתחילת הזמן. ואין הלכה כרבן שמעון בן גמליאל, והלכה כר' יהודה:<p><b>קונם יין שאיני טועם לשנה, נתעברה השנה</b> כו'. <b>רבי יהודה אומר, קונם יין שאיני טועם עד שיהא הפסח</b> כו':<p dir="rtl">
<h3 dir="rtl" id="MN_NEDARIM_L5, פרק ח, פרק ח משנה ו">פרק ח - משנה ו</h3><p dir="rtl">
<b>לילי צום</b> – רוצה לומר צום כיפור. והיה מנהגם לאכול השום בלילי שבתות בתחילת הלילה, לפי שהיה מסייע להם על התשמיש לפי מאכלם וארצם. וכבר ידעת שעונת תלמידי חכמים מלילי שבת ללילי שבת, מוסף עם היות השבת בעצמו מחוייב בו העונג בכל צד מצידי ההנאה לבני אדם כולם. ואין הלכה כרבי יהודה ולא כרבי יוסי בנו, אבל העיקר מה שקדם מאמרו: כל שזמנו קבוע, אמר "עד שיגיע", אסור עד שיגיע; "עד שיהא", אסור עד שיצא:<p dir="rtl">
<h3 dir="rtl" id="MN_NEDARIM_L5, פרק ח, פרק ח משנה ז">פרק ח - משנה ז</h3><p dir="rtl">
<b>האומר לחבירו קונם שאני נהנה לך אם אין</b> כו'. <b>מסרבין</b> - מפצירין. ואמרו <b>בת אחותו,</b> לפי שהוא נהוג, ועוד שהיא מצוה וחייב אדם להשתדל בזה, ואמרו: "ומבשרך אל תתעלם" <span class="booklinks" onclick="sendBookLink(this)" onmouseover="setBookLinkTitle(this)">(ישעיהו נח ז)</span>, זה הנושא בת אחותו. ואין הלכה כרבי מאיר:<p dir="rtl">
<h2 dir="rtl" id="MN_NEDARIM_L5, פרק ט">פרק ט</h2><p dir="rtl">
<h3 dir="rtl" id="MN_NEDARIM_L5, פרק ט, פרק ט משנה א">פרק ט - משנה א</h3><p dir="rtl">
<b>רבי אליעזר אומר פותחין לאדם בכבוד אביו</b> וכו'. <b>אמר ר' אליעזר</b> - שהוא כשאמר לו אביו או אמו: הכעסתנו בזאת השבועה, שאינך צריך שאילה לחכם ולא הפרה. ורבי צדוק אמר: אם הדבר כן, כבר ידוע שהקב"ה אינו חפץ בשבועות ובכעס, ולפיכך אומרים לו בכל שבועה, שהקב"ה מואס ממך זה הכעס שהביאך לידי שבועה. אם כן לא תהיה אצלנו שבועה בשום פנים שתצטרך שאלה לחכם כדי שיפר אותה, והוא אמרם בפירוש זה העניין: <b>אם כן אין נדרים</b> נשאלין לחכם. אבל חכמים אומרים: על כל פנים צריך שאלה לחכם, ויתיר לו נדרו. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ב">פרק ט - משנה ב</h3><p dir="rtl">
<b>ועוד אמר ר' אליעזר פותחין בנולד</b> כו' <b>וחכמים</b> כו' - רבי אליעזר מתיר אחר השאלה לחכם, ואפילו שהוא אינו מתחרט, אלא שהכריחו הכרח העניין המתחדש, ודעתו וכוונתו שלא יתחדש זה העניין אלא שיתמיד על מה שנשבע. וחכמים אוסרים, שהם מצריכים החרטה על כל פנים על גוף הדבר שנשבע ושינוי הכוונה בו, ואחר כך תועיל השאלה לחכם וההתרה. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ג">פרק ט - משנה ג</h3><p dir="rtl">
<b>ר' מאיר אומר יש דברים שהם כנולד ואינן כנולד</b> כו' - מפני שביאר בעניין השבועה סיבת שבועתו, הרי הוא כמי שנשבע על תנאי ונתבטל התנאי, שאינו חייב בשבועה. וכאילו אמר: שבועה שאיני נושא פלונית אלא אם כן אני בטוח מהיזק אביה. וכן אמרו בש"ס: נעשה כתולה נדרו בדבר, ואינו צריך הפרה. ועל זה כולם נסמכים עליו, ועשה היקש עליו גם כן:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ד">פרק ט - משנה ד</h3><p dir="rtl">
<b>ועוד אמר ר' מאיר פותחין לו מן הכתוב שבתורה</b> כו' - מה שאמר רבי מאיר <b>הרי זה מותר,</b> אחר השאלה לחכם. והיא הלכה, אלא על כל פנים צריך שאלה לחכם והתרה, וכמו כן צריך שיהיה נמצא שם זה האיש שנשבע שלא יהנה ממנו, לפי מה שאמרו: המודר הנאה מחבירו אין מתירין לו אלא בפניו, והביא ראיה על זה ממה שנאמר <span class="booklinks" onclick="sendBookLink(this)" onmouseover="setBookLinkTitle(this)">(שמות ד יט)</span>: "לך שוב מצרים", אמר לו: במדין נדרת, לך והתר נדרך במדין, דכתיב <span class="booklinks" onclick="sendBookLink(this)" onmouseover="setBookLinkTitle(this)">(שמות ב כא)</span>: "ויואל משה לשבת את האיש":<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ה">פרק ט - משנה ה</h3><p dir="rtl">
<b>פותחין לאדם בכתובת אשתו ומעשה באחד</b> כו' - העיקר אצלנו: מטלטלי לא משתעבדי לכתובה אלא בתקנת רבנן בתראי. ולכך ביאר הש"ס, שאילו הארבעה מאה זוז שהיה לו, אמנם היה לו קרקע שוה זה הסך, ואמר לו: אפילו לא ישאר לך שום דבר אחר פרעון הכתובה, אלא על דרך משל שתצטרך למכור שער ראשך לצורך אכילה, יש לך ליתן כתובתה; ואינו רוצה לומר שיתן לה כתובתה מדמי המטלטלין:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ו">פרק ט - משנה ו</h3><p dir="rtl">
<b>פותחין בימים טובים ובשבתות. בראשונה היו</b> כו' - כגון שנשבע שלא ישתה יין או שלא יאכל בשר כך וכך ימים. לכך אומר: אילו ידעת בשעת השבועה שהשבת או יום טוב שנכלל באלו הימים, אתה מחויב בו באכילת בשר ושתיית יין, לפי שנאמר <span class="booklinks" onclick="sendBookLink(this)" onmouseover="setBookLinkTitle(this)">(ישעיהו נח יג)</span>: "וקראת לשבת עונג", כלום היית נשבע? והוא אומר "לא"; מתירין לו שבועתו.<p>ואמרו: <b>לזה קרבן ולזה קרבן,</b> אמנם זה מאמר רבי שמעון, שאינו סובר החלוקים, עד שיאמר שבועה לכל אחד ואחד, כמו שיתבאר בשבועות עיקר דעתו. ואינה הלכה, אבל כשאומר שאינו נהנה לזה ולזה, צריכין פתח לכל אחד ואחד, אחר שלא הזכיר וי"ו הנוספת. והלכה כרבי עקיבא:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ח">פרק ט - משנה ח</h3><p dir="rtl">
<b>קונם יין שאיני טועם שהיין רע למעיים. אמרו</b> כו' - אמרו <b>רע למעיים</b> ו<b>רע ללב,</b> על דרך דמיון, וכן נתבאר בש"ס; ובא בדמיון מזמן הנדר, ומן הדברים שנשבע עליהם, ומן האדם שנשבע עליהם. וכל זמן שאמר הנודר: אילו ידעתי שהמיושן יפה הייתי מתנה על היין, והייתי אומר: ישן מותר והחדש אסור; או שיאמר: אילו ידעתי זה, לא הייתי נשבע כלל, הוא מותר בחדש ובישן בלא שאלה לחכם כמו שנזכר. ואם אמר: אילו הייתי יודע, הייתי אומר: כל יין עלי אסור חוץ מן הישן, יהיה הישן לבדו מותר לו. וזה היקש לכל הבבות:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה ט">פרק ט - משנה ט</h3><p dir="rtl">
<b>פותחין לאדם בכבוד עצמו ובכבוד בניו</b> כו' - וצריך בכל זה הפרה אחר שאלה לחכם:<p dir="rtl">
<h3 dir="rtl" id="MN_NEDARIM_L5, פרק ט, פרק ט משנה י">פרק ט - משנה י</h3><p dir="rtl">
<b>קונם שאיני נושא את פלונית כעורה והרי היא</b> כו' - שהנדר טעות, ואינו צריך שאילה לחכם ולא התרה. ורבי ישמעאל חולק על זה העניין, ואומר שאפילו היתה כעורה ונעשית נאה, שהוא נולד, שאינו צריך התרה, והביא זה המעשה לדעת רבי ישמעאל. וכן נתבאר בש"ס, כשאמר: <b>והתירו רבי ישמעאל,</b> אינו רוצה לומר: התיר לו נדרו, אלא שהוא התיר והורה לו שלא חלה עליו השבועה; או יהיה זה נולד שפתח לו והתיר, כרבי אליעזר שכבר נקדם לך דעתו, שהנולד אצלו פותחין בו. ואין הלכה כרבי אליעזר:<p dir="rtl">
<h2 dir="rtl" id="MN_NEDARIM_L5, פרק י">פרק י</h2><p dir="rtl">
<h3 dir="rtl" id="MN_NEDARIM_L5, פרק י, פרק י משנה א">פרק י - משנה א</h3><p dir="rtl">
<b>נערה המאורסה אביה ובעלה מפירין</b> כו' - מפני שאמר <b>אביה ובעלה,</b> יובן מזה הדיבור הבחירה, או זה או זה, ולכך חזר וביאר שכוונתו שיהיו שניהם. ואמרו: <b>ואין צריך לומר שקיים אחד מהם,</b> ואפילו חזר זה שקיים ונשאל לחכם ונתחרט על קיומו וחזר והפר לה, לפי שהעיקר אצלנו: נשאלין על ההקם ואין נשאלין על ההפר, וכשנשאל וחזר והפר לה – אינו מופר עד שיפירו שניהם בבת אחת. וראיה לזה הדין בנערה המאורסה, שמשתתפין בדינה האב והבעל, מה שאמר: "בין איש לאשתו בין אב לבתו בנעוריה בית אביה" <span class="booklinks" onclick="sendBookLink(this)" onmouseover="setBookLinkTitle(this)">(במדבר ל, יז)</span>:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ב">פרק י - משנה ב</h3><p dir="rtl">
<b>מת האב לא נתרוקנה רשות לבעל, מת</b> כו' - הבעל אין לו רשות בהפר נדרים אלא אחר כניסתה לחופה. אבל אחר מיתת הבעל ונשארה היא נערה בבית אביה, הרשות ביד האב בהפרת נדריה, למה שאמר: "בנעוריה בית אביה". וזה לשון התורה, שהאב לא יפר אלא בזמן הנערות, אבל הבעל מיפר לעולם. וכבר ביארנו בסוף פרק השלישי מכתובות מכמה שנים נקראת קטנה, ומכמה שנים נקראת נערה, ומתי תהיה בוגרת, ודקדקנו כל זה עד שלא הנחנו בו ספק כלל, ובקש אותו משם:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ג">פרק י - משנה ג</h3><p dir="rtl">
<b>נדרה והיא ארוסה, נתגרשה בו ביום, נתארסה</b> כו' - הנדרים שנדרה בפני ארוס ראשון, מפר אותם ארוס אחרון, אחר שאינה ברשות עצמה, לפי שהיא נשארה ברשות האב אחר היותה נערה:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ד">פרק י - משנה ד</h3><p dir="rtl">
<b>דרך תלמידי חכמים, עד שלא היתה בתו יוצאה</b> כו' - העיקר אצלנו: אין הבעל מפר בקודמין. וכשנכנסה לחופה, ויש לו לבדו רשות בהפר נדריה לעתיד, ונתרוקנה רשות האב, ואינו יכול להפר הנדרים שנדרה והיא ארוסה קודם שתינשא, מפני שאינו יכול להפר לה בעוד שהיא ארוסה אלא בשותפות האב, כמו שנתבאר. ומכאן תדע שהבעל מיפר בלא שמיעה, לפי שהוא אמר בכאן: יפר, אף על פי שהוא לא ידע השבועה ולא שמע על איזה דבר נשבעה. וכן ביאר התלמוד:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ה">פרק י - משנה ה</h3><p dir="rtl">
<b>בוגרת ששהתה י"ב חדש ואלמנה ל' יום</b> כו' - כבר נתבאר בפרק חמישי מכתובות, שהארוסה כשהגיע זמנה הנזכר ולא נישאת, אוכלת משלו. ויתבאר בזה הפרק, שנערה מאורסה, אביה ובעלה מפירין נדריה, אבל הבוגרת לא, כמו שבא העיקר בכתובות: כיון שבגרה אין לאביה רשות בה. ור' אליעזר אומר: אחר שזאת הבוגרת יצאת מרשות האב ונתחייב בעלה במזונותיה, כבר נתייחדה לרשותו ויפר. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ו">פרק י - משנה ו</h3><p dir="rtl">
<b>שומרת יבם בין ליבם אחד בין לשני יבמין</b> כו' - מאמר רבי אליעזר אמנם הוא ביבם שעשה מאמר ביבמתו, לפי שר' אליעזר סובר דעת בית שמאי בכל דבריו, כמו שביארנו כמה פעמים באמרם: "רבי אליעזר שמותי", ובית שמאי אומרים: מאמר ביבמה קונה קניין גמור; ואין הדבר כן, אלא כמו שנתבאר ביבמות:<p>ומה שאומר רבי עקיבא: <b>אין היבמה גמורה לאישה,</b> לפי שדברי הכל, יבמה ארוסה אין חייבין עליה סקילה כנערה מאורסה. והלכה כרבי עקיבא:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ז">פרק י - משנה ז</h3><p dir="rtl">
<b>האומר לאשתו כל הנדרים שתדורי מכאן עד</b> כו'. <b>שבאו לכלל איסור</b> - רוצה לומר, אחר שבועתה, שחייב אותה זאת השבועה בלא ספקא, אלא אם כן ביטלו והפר לה; והיאך (לא) יפר קודם חיוב? והלכה כחכמים:<p dir="rtl">
<h3 dir="rtl" id="MN_NEDARIM_L5, פרק י, פרק י משנה ח">פרק י - משנה ח</h3><p dir="rtl">
<b>הפרת נדרים כל היום יש בדבר להקל</b> כו' - מכאן תדע, שהפרת נדרים אינו מעת לעת, אבל ימתין בהם בלבד, לפי שנאמר בו <span class="booklinks" onclick="sendBookLink(this)" onmouseover="setBookLinkTitle(this)">(במדבר ל)</span> "ביום שמעו". ומה שאמר "מיום אל יום" <span class="booklinks" onclick="sendBookLink(this)" onmouseover="setBookLinkTitle(this)">(במדבר ל, טו)</span>, עניינו שהוא מפר ביום ובלילה כשיזדמן כך, רוצה לומר: כשיהיה הנדר בלילה; ואפשר בו גם כן מיום אל יום אם נשבעה בתחילת הלילה.<p>ואמר על דרך משל יום שבת, להודיעך שהפרת נדרים מותר בשבת. וכן העיקר אצלינו, שהפרת נדרים מותר בשבת, בין לצורך השבת בין שלא לצורך השבת. אבל הם אמרו: לא יאמר אדם לאשתו בשבת: "מופר ליכי", כדרך שהוא אומר בחול, אלא אומר לה: "טלי אכלי, טלי שתי", והנדר בטל מאליו. וצריך שיבטל בליבו. ואם אי אפשר לו שיבטל נדרה בשבת במעשה שיכריחנה לעשותה, כמו שזכרנו, יבטל בליבו, לפי שכך הוא לשון התוספתא: "יבטל בלבו ואין צריך להוציא בשפתיו, בין בחול בין בשבת".<p>וממה שצריך שתדעהו, מה שאמרו: קיים בליבו – קיים, ומה שאמרו: הפר – יכול לקיים; רוצה לומר, שהוא אם הפר בליבו וחזר וקיים השבועה, קיומו קיום כמו כן. ואם שתק כששמע השבועה, והיה כוונתו להכעיס אותה על דרך השחוק, ולא הפר באותו היום, הרי הנדר קיים ולא יפר אחר כן; ואף על פי שלא היה שתיקתו לקיום הנדר, אלא כמשחק. והוא מה שאמרו בספרי: "ואם החרש יחריש", "בשותק על מנת לקיים הכתוב מדבר". אבל מה שאמר: "הפר בליבו אין הפר", שזה מורה שהוא צריך שיוציא בשפתיו בהפרה, זה אינו סותר מה שאמר: "מבטל בליבו ואין צריך להוציא בשפתיו"; לפי שהביטול קשה לבטל מן ההפרה. לפי שעניין ההפרה הוא, שיתיר הקשר שקשרה, ונשאר העניין כמו שהיה בתחילה קודם שבועתה, אם תרצה תעשהו, ואם לא תרצה לא תעשהו, הרשות בידה, אין עליה מניעה; והביטול הוא שיכריחנה לעשות הדבר שנשבעה שלא לעשותו, כמו שביארנו, אומר לה: "טלי אכלי, טלי שתי", ואינו צריך להוציא בשפתיו. והבן זה ההפרש שיש בין הביטול וההפרה, עד שלא יהיו הלשונות סותרים זה את זה, שהוא עניין נפלא.<p>אמנם היתר נדרים בשבת, זה לא יהיה אלא בנדרים שהן לצורך השבת. והעיקר אצלינו: נשאלין לנדרים מעומד, יחידי, ובלילה, ובשבת, ובקרובים. ואפילו היה להם פנאי מבעוד יום. ואמנם יחיד מומחה יתיר נדרים יחידי, אבל הדיוטות לא פחות משלושה. אם אמר החכם לאותו שמתיר נדרו: "מופר לך", או מה שמורה על זה העניין, או אמר הבעל לאשתו: "שרוי לך", או משמעות זאת הכוונה, הרי זה אינו כלום, לפי שהם אמרו: חכם שאמר בלשון בעל ובעל שאמר בלשון חכם, לא אמר כלום. ולשון ספרי: "חכם מתיר ואין בעל מתיר, בעל מפר ואין חכם מפר". לפי שעניין הפרה, ביטול השבועה מעיקרא וכאילו לא היתה כלל; וזה לא יעשנו זולתי האב והבעל, לפי מה שנתבאר בתורה ובש"ס. ועניין השאלה לחכם שאנו קורין אותה "היתר נדרים", הוא שיתיר השבועה הנקשרת והמחוייבת ויסתלק דינה מן העתיד; וזה לא יעשנו זולתי חכם מומחה או שלושה הדיוטות, כמו שזכרנו, לפי מה שבאה לנו בקבלה: "לא יחל דברו", הוא אינו מוחל, אבל אחרים מוחלין לו. וזה העניין – אין לו ראיה בתורה, וכן אמרו החכמים עליהם השלום, שזה העניין אין לו עיקר זולתי הקבלה; והוא מה שאמרו <span class="booklinks" onclick="sendBookLink(this)" onmouseover="setBookLinkTitle(this)">(משנה חגיגה א ח)</span>: "היתר נדרים פורחים באויר ואין להם על מה שיסמכו".<p>ומעשה היתר השבועות, לפי מה שמסרו חכמים לנו מן הרבים מן החכמים, ולפי מה שראינו והתרנו בפני אבותינו, לפי מה שהיו עושין הם ז"ל בפני אבותם ורבותם. שזה אצלינו בערי המערב, רוצה לומר: היתר השבועות, מעשים בכל יום, לפי שבמקומינו אין נובעין בהן מים הרעים, רוצה לומר המינות. והוא כמו שאגיד לך, יבוא האיש או האשה שלא הופר נדרה אל החכם, או לשלושה הדיוטות, ויאמר: אני נשבעתי על עניין כך, ואני מתחרט משבועתי. ואומר לו: מה הסיבה שהביאך שתתחרט? ומודיען בנולד שנתחדש לו או פתח שנפתח לו, כמו שנתבאר בפרק שקודם זה, ואומר לו גדול הדיינין: אילו ידעת בשעת השבועה שיתחדש עליך כך וכך, או שהעניין כך וכך, כלום היית נשבע? והוא אומר: לא, אבל אילו היה מצוי אצלי זה העניין אז לא הייתי נשבע. ואומר לו: אתה מתחרט על זאת השבועה? והוא אומר: כן. והגדול מן השלושה הנמצאים שם אומר: שרוי לך ומחול לך, שרוי ומחול לך במתיבתא של מעלה ובמתיבתא של מטה, ככתוב <span class="booklinks" onclick="sendBookLink(this)" onmouseover="setBookLinkTitle(this)">(במדבר טו כו)</span>: "ונסלח לכל עדת בני ישראל ולגר הגר בתוכם" וגו'. ואחר כן אומרים השנים הנשארים: שרוי לך ומחול לך, שרוי לך ומחול לך. ואחר כך יחזור גדול הדיינים ואומר: לא יהיה לך למנהג שתהיה פרוץ בנדרים, ואם תכעוס מכאן ואילך ותחזור לישבע, אנו לא נתיר לך. וזה ראינו אותו ועשינו בו מעשה, והבן אלו הפסקים כולם ושמרם ותתנהג בהם:<p dir="rtl">
<h2 dir="rtl" id="MN_NEDARIM_L5, פרק יא">פרק יא</h2><p dir="rtl">
<h3 dir="rtl" id="MN_NEDARIM_L5, פרק יא, פרק יא משנה א">פרק יא - משנה א</h3><p dir="rtl">
<b>ואלו נדרים שהוא מפר דברים שיש בהן</b> כו' - השבועות נקראו גם כן נדרים, וכן אמרו בש"ס. והביאו ראיה על זה, ממה שאמר <span class="booklinks" onclick="sendBookLink(this)" onmouseover="setBookLinkTitle(this)">(משנה נדרים א א)</span>: "כנדרי רשעים, נדר בנזיר ובקרבן ובשבועה". ולכך אמרו בכאן: <b>אלו נדרים,</b> והביא דמיון מנזיר ודמיון משבועה. אמנם דמיון הנדר באמרו: "אם ארחץ", והוא שתאמר: "נדר עלי שלא ארחץ לעולם אם ארחץ", והוא מה שאמר: "הנאת רחיצה עלי לעולם אם ארחץ היום". ועל זה חולק רבי יוסי ואמר: לא תרחץ היום, ניוול דיומא לאו שמיה ניוול, אחר שאמרה: "שבועה שלא ארחץ לעולם". וזה הוא עניין אמרו: "אם לא ארחץ". ולפי זה הפירוש גם כן, מה שאמר: "אם אתקשט, אם לא אתקשט". ואין הלכה כרבי יוסי:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ב">פרק יא - משנה ב</h3><p dir="rtl">
<b>ואלו הן נדרי עינוי נפש, אמרה קונם פירות</b> כו' - הכל מודים, שנדרים שבינו לבינה יפר, כגון שנשבעה על עניין מענייני הקישוט והפרנסה, ומה שתלוי בעניין התשמיש, למה שאמר: "בין איש לאשתו" <span class="booklinks" onclick="sendBookLink(this)" onmouseover="setBookLinkTitle(this)">(במדבר ל, יז)</span>. אבל נדרי עינוי נפש, יש בהם מחלוקת ומשא ומתן בש"ס בעניינים הכללים ושאינם כללים, והעולמי ושאינו עולמי, ומה שהוא תלוי בבעל עצמו ומה שתלוי בזולתו. והחילוק והפסק בכל זה, שהוא יפר הכל על איזה צד שיהיה, בין שיהיה עינוי נפש גדול או קטן, או עולמי או שאינו עולמי, בינו לבינה או בינה לבין אחרים. וכמו כן כל מה שתלוי בעניין הקישוט, והוא מה שאמרו: כל נדרים בעל מיפר לאשתו חוץ מהנאתי על פלוני שאין מיפר, אבל הנאת פלוני עלי מיפר. אבל נדרים שיש בהם עינוי נפש, אם הפר הפר לכל אדם, וכאילו לא נדרה מעולם. ודברים שבינו לבינה, אמנם ההפרה תלויה במה שמיוחד לו בלבד, אבל לשאר בני אדם, הנדר נשאר בחיובו:<p>ונתבאר לנו מזה המאמר, שאין צד שבועה ולא נדר שתדור האשה שלא יוכל הבעל לבטלו, לפי מה שיחייב, חוץ ממין אחד, והוא שתשבע על איש אחד או אנשים הרבה שלא יהנו ממנה, שזה לא יפר. ואף על פי שיש קושיא על זה המאמר במשניות רבות ממשניות זה הפרק, שמורה שהוא לא יפר במה שאפשר לו להחליט ולעשות תחבולה, ובדבר שאין בו עינוי גדול? יהיה התירוץ בזה, דמה שאמר בזה הפרק – כולו לרבי יוסי, שאמרנו שאין הלכה כמותו, והוא שאמרו: כוליה פרקא רבי יוסי הוא, והביאו ראיה על זה מה שחזר ושנה בסוף זאת ההלכה: <b>דברי רבי יוסי,</b> והוא כבר אמר בתחילה: <b>אמר רבי יוסי אין אלו נדרי עינוי נפש,</b> ואחר כך זכר הוא איזה דבר הוא אצלו עינוי נפש. ולכך אמרו, שהוא לא יחזור וישנה: <b>דברי רבי יוסי,</b> אלא להודיעך, שכל מה שעתיד לומר הוא דעת רבי יוסי. וזה הוא מה שאמרו: "שמע מינה מכאן ואילך ר' יוסי הוא". ושמור זה:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ג">פרק יא - משנה ג</h3><p dir="rtl">
<b>קונם שאיני נהנה לבריות אינו יכול להפר</b> כו' - כבר הודעתיך, שזה כולו דברי רבי יוסי, והוא דחוי. שהוא יכול להפר כשנדרה שלא תהנה מפלוני, לפי שזה מדברים שבינו לבינה, לפי שבא לו טורח כשלא יגיע לה מאכל או כיוצא בזה מזה האיש. וכל שכן כשנדרה שלא תהנה מכל הבריות.<p>ואמרו: <b>קונם כהנים ולוים נהנים לי,</b> אין זה תלוי בנדר אשה, ואמנם הובאו בכאן לדמיון הדין, ממה שאמר, שמי שנדרה שלא תהנה מן הבריות – יכולה היא ליהנות בלקט שכחה ופאה, שזה ממתנות העניים; אמר גם כן: הנודר שלא יהנו ממנו הכהנים והלוים, יטלו מתנותם ממנו, אלא אם כן פרט לאלו; שאם אמר כן, יכול ליתנם לאחרים:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ד">פרק יא - משנה ד</h3><p dir="rtl">
<b>קונם שאיני עושה על פי אבא ועל פי אביך</b> כו' - פירוש <b>שאיני עושה לפי אבא,</b> שכל מה שאעשה לא יאכל ממנו אבא מאומה, רוצה לומר: שלא יהנה בו; והרי הוא כאילו נדרה שלא יהנה יחיד או רבים במעשה ידיה. וכבר ביארנו במה שנקדם, שזה הנדר לבדו אינו יכול להפר בו, ואין שום חולק על זה. אבל כשנדרה שלא יהנה בעלה במה שתעשה, והוא מה שאמר: <b>שאיני עושה לפיך,</b> אינו צריך הפרה, לפי שכל מה שהיא עושה, זכה בו בעלה, כמו שהעיקר בתורתנו, שהאשה מעשה ידיה לבעלה, כמו שנתבאר בכתובות.<p>ור' עקיבא אומר שצריך הפרה, שמא תעשה יותר מהשיעור שיפסקו עליה בית דין, שזה התוספת הוא שלה, ויזכה בו ההקדש; לפי שהעניין בכאן, באשה שאמרה: "יקדישו ידי לעושיהן". ואומר ר' יוחנן בן נורי שהוא יפר זה, שאם לא יפר יתקיים הנדר, ואף על פי שמעשה ידיה לבעלה ויהיו משועבדין; לפי שהעיקר אצלנו: הקדש חמץ ושחרור מפקיעין מידי שעבוד, ויתקיים זה הדבר, ואף על פי שהיא תחת בעלה. ולכך גם כן צריך להפר. והלכה כר' יוחנן בן נורי במה שאמר: <b>יפר שמא יגרשנה</b>; אבל אם לא גירש, לא יפקיע ההקדש זה השיעבוד בלבד, לפי שזה שיעבוד מדבריהם, עשו חיזוק לדבריהם:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ה">פרק יא - משנה ה</h3><p dir="rtl">
<b>נדרה אשתו וסבור שנדרה בתו נדרה בתו כו' הרי זה יחזור ויפר</b> - לאחר שהפר על איזו כוונה שיהיה, ואחר כך נתבאר שאין הדבר כן, לא תועיל זאת ההפרה, לפי שנאמר: "לא הניא אותה", עד שתהיה הפרה לה בעצמה, ועל הדבר שנדרה עליו, ושידע הנדר שנדרה. והראיה גם כן למה שאמר: "ושמע אביה את נדרה":<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ו">פרק יא - משנה ו</h3><p dir="rtl">
<b>אמרה קונם תאנים וענבים אלו שאני טועמת</b> כו' - זאת המשנה היא ליחידים, אבל דעת חכמים הוא: מה שהפר הפר, ומה שקיים קיים. והלכה כחכמים, ואפילו היה הנדר אחר, ולא יהיה דין זה דין נדר שהותר מכללו הותר כולו, לפי שהיתר נדרים אינו הפרת נדרים, כמו שביארנו ובררנו בפרק שקודם זה:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ז">פרק יא - משנה ז</h3><p dir="rtl">
<b>יודע אני שיש נדרים אבל איני יודע שיש</b> כו' - ענין זאת המשנה, שהוא שמע נדר אשתו או בתו, ולא הפר ביום שמעו, אלא לאחר זמן מן הנדר ידע שיש לו רשות להפר, או שזה הנדר צריך הפרה, הרי זה יפר ביום ידיעתו במה שהיה מסופק, ויחזור לו זה היום במדריגת יום הנדר. והלכה כחכמים:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ח">פרק יא - משנה ח</h3><p dir="rtl">
<b>המודר הנאה מחתנו והוא רוצה לתת לבתו מעות</b> כו' - השמיענו בכאן, שהוא אם התנה תנאי, קיים ולא קנה הבעל. ואם אשתו נהנית, אינה הנאה לבעלה. ואף על פי שהוא מונע ממנו בזה חיוב וטורח, הרי נמשך על העיקר שבפרק רביעי מזאת המסכתא <span class="booklinks" onclick="sendBookLink(this)" onmouseover="setBookLinkTitle(this)">(משנה ג)</span>:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה ט">פרק יא - משנה ט</h3><p dir="rtl">
<b>ונדר אלמנה וגרושה יקום עליה כיצד אמרה</b> כו' - מה שאמר השם יתברך: "ונדר אלמנה וגרושה", אילו היה כפי פשוטן יהיה הדבר בטל; ומי הוא שיפר? והלא אין לה בעל. אמנם הכוונה, שהיא כשנדרה ואין לה בעל, והתנית שהנדר יהיה לזמן פלוני. אחר כך נשאת בזמן שהוא קודם מן הזמן שהתנית שיהיה הנדר בו, והגיע זמן הנדר והיא בעולת בעל, אינו יכול להפר. והעניין כולו מבואר:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה י">פרק יא - משנה י</h3><p dir="rtl">
<b>תשע נערות נדריהן קיימין בוגרת והיא יתומה</b> כו' - תחילת מה שאתה צריך לידע, ש<b>יתומה</b> נקראת בכאן מי שנתגרשה בחיי אביה, או מת בעלה, ובתנאי שתהיה המיתה או הגירושין אחר הנישואין; והוא שקורין אותה בתלמוד: "יתומה בחיי האב". ואחר כן תדע, כי באמרו <b>תשע נערות,</b> רוצה לומר שהן היו נערות בשעת קבלת הקידושין. וכל מה שמונה בהן <b>בוגרת,</b> רצה לומר שהיתה בשעת הנדר כבר בוגרת. וכבר נתבאר בפרק שקודם זה, שנערה מאורסה – אביה ובעלה מפירים נדריה, ושהאב אינו מפר בבגר, ואביה ובעלה האחרון מפירין נדריה אם כשנתגרשה מן האירוסין; אבל מן הנישואין, הרי היא יתומה בחיי האב כמו שביארנו. ונתבאר גם כן, שהבעל לא יפר אלא משתיכנס לחופה, וצריך שתהיה זכור לכל זה.<p>אמר, שתשע נשים מאורסות נדריהן קיימין, אמנם מצד מניעה שאין האב קיים, או בהיותה יתומה בחיי האב, שאין שם אב שיפר, וההפרה שלהן אמנם הוא מן הבעל או האב, או מצד היותה בוגרת, שלא יפר לא בעל ולא אב כמו שהקדמנו. והראשונה מהן, <b>בוגרת והיא יתומה,</b> והיא שנתארסה ועודה נערה, ואחר כך בגרה ונעשית יתומה בחיי האב, והיא נדרה אחר כך. הנה שנכללו ביחד שתי סיבות המונעות ההפרה: היותה בוגרת, ויתומה בחיי האב.<p>והשניה, <b>נערה ובגרה והיא יתומה.</b> וזה כגון שנשאת ונתגרשה, וחזר וקידש אותה אחר הגירושין, ואחר כך בגרה, הרי זה לא יפר הנדר הראשון שנדרה והיא נערה. שהיה מן הדין, לפי מה שביארנו, שיפר הוא ואביה, לפי שהוא בעל אחרון, לולא סיבת חזרתה היותה יתומה ובוגרת. וכוונת מה שאמרנו, שאביה ובעלה מפירין הנדר שנדרה בפני בעלה ראשון, כשהיא נערה בשעת ההפרה.<p>והשלישית, <b>נערה שלא בגרה והיא יתומה.</b> וזאת דוגמת הקודמת לה, אלא שהיא נשארה בתוך זמן הנערות, וחזרה סיבת מניעת הפרת נדריה בשותפות האב והבעל – היותה "יתומה בחיי האב", לפיכך אין לאב ולא לבעל דין שיפר נדריה עד שתכנס לחופה.<p>והרביעית, <b>בוגרת ומת אביה,</b> והוא שהשיאה נערה כמו שביארנו. ואין הפרש בין שנדרה ועודה נערה, ולא שמע הבעל אלא אחר מניעת ההפרה, מפני הבגרות, או במיתת האב, שכל אחד מהן בפרט סיבת מניעת ההפרה, או שהיה הנדר אחר הבגרות.<p>והחמישית, <b>נערה ומת אביה.</b> והוא שנתן לה קידושין והיא אצלו, ואז נדרה, אחר כן תבגור וימות אביה. וזאת הבבא היא שרמזנו עליה בבבא הקודמת לה.<p>והששית, <b>נערה שלא בגרה ומת אביה.</b> זאת גם כן דוגמא לקודמת לה, לבד שאין עמה אלא סיבה אחת שמונעת ההפרה, והוא מיתת האב.<p>השביעית, <b>נערה שמת אביה ומשמת אביה בגרה.</b> אין בין זאת ובין החמישית אלא קדימה מיתת האב על הבגרות.<p>והשמינית, <b>בוגרת ואביה קיים.</b> זאת נתקדשה נערה, כמו שביארנו, אבל בשעת הנדר היתה בוגרת.<p>והתשיעית, <b>נערה בוגרת ואביה קיים.</b> והוא, שיהיה הנדר בעוד שהיתה נערה, ואחר כך תבגור ואביה קיים, ואז שמע האב והבעל הנדר.<p>הרי נתבאר לך, שכל מה שזכר מאלו התשע נערות "<b>נערה</b>" בתחילת הבבא, שהוא רוצה לומר שהנדר היה והיא נערה המאורסה, אבל לא שמע עד שנתחדשה הסיבה שמונעת ההפרה. ובכל מקום שלא זכר בתחילה "נערה", רוצה לומר כשהנדר היה אחר שיצאת מדין הנערות, ואף על פי שהיא נערה בשעת הקידושין. וכבר נתבאר בפרק השלישי מכתובות על איזה עניין נקראת נערה ובאיזה זמן, ומתי נקראת בוגרת.<p>ונתקיים מזאת החלוקה, שנערה המאורסה, אם היתה בשעת הפרה עודה נערה ואביה קיים, ושתינצל מהיותה יתומה בחיי האב, אז אפשר שיותר נדרה בשותפות האב והבעל, כמו שביארנו. ולא מנה זה התנא בכלל מה שמנה מן הנערות שנדריה קיימין "יתומה" מיוחדת, רוצה לומר: אם קידש יתומה בחיי האב אבל שתק ממנה, ויהיה זה מורה שהיא מכלל הנערות שאין נדריהם קיימין, אלא אביה ובעלה מפירין נדריה. וזה אמנם הוא דעת רבי יהודה, שאומר: אף המשיא בתו והיא קטנה, ונתאלמנה או נתגרשה, וחזרה אצלו ועדיין היא נערה, ואם נתארסה אחר כך, אביה ובעלה מפירין נדריה. ורבי מאיר סובר כרבי יהודה במי שקידש יתומה, וחולק עליו במי שקידש נערה ואחר כך נעשית יתומה בחיי האב, והיא השלישית מתשע נערות, שרבי מאיר אומר: נדריה קיימין, ולכך נמנית בכלל תשע נערות. וכן אמרו: זו דברי רבי מאיר. וחלק בה רבי יהודה עליו ואמר: <b>עדיין היא נערה,</b> ואביה ובעלה האחרון מפירין נדריה הראשונים. וחכמים חולקין על זה, ואומרים: ג' נערות נדריהן קיימין: בוגרת, ויתומה, ויתומה בחיי האב. והלכה כחכמים.<p>ויהיה המגיע מזה, שהיא אם נתארסה והיא נערה, ונדרה והיא נערה, ולא שמע האב והארוס אלא אחר שבגרה או שנעשית יתומה בחיי האב, או מת האב ואז שמע הארוס, הרי הנדר קיים; ומה שהוא זולת זה, אביה ובעלה מפירים נדריה:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה יא">פרק יא - משנה יא</h3><p dir="rtl">
<b>קונם שאיני נהנית לאבא ולאביך אם עושה</b> כו' - האמת אצלי, שזה הנדר אמנם זכרו בזה המקום, לפי שהוא נדר נערה המאורסה. ואומר, שהיא אם התנה בנדר שלא תעשה רצון אביה ובעלה, וכל זמן שתעשה רצון אחד מהם לא תהנה מן האחר. וזה הנדר, אמנם יפר אותו אביה ובעלה. יעלה על הדעת כשעושה רצון אחד מהם מהפרה, יאסר עליה ליהנות מן האחר, ויהיה זה הנדר שלא תועיל בו ההפרה; למדנו שהן מפירין, כדין כל נדר. ואפשר שיהיה זה הדין לכל אשה אשר תדור תחת בעלה:<p dir="rtl">
<h3 dir="rtl" id="MN_NEDARIM_L5, פרק יא, פרק יא משנה יב">פרק יא - משנה יב</h3><p dir="rtl">
<b>בראשונה היו אומרים שלש נשים יוצאות</b> כו' <b>טמאה אני לך</b> - רוצה לומר הוא שתאמר שהיא זנתה תחתיו. וממה שכבר ידעת, שאשת ישראל שזנתה, ונתאמת זנותה בעדים כמו שנבאר בתחילת סוטה, אי אפשר שתהיה זנותה אלא או באונס או ברצון. וכשזנתה באונס, הרי היא מותרת לבעלה כמו שביארנו בכתובות, ואם זנתה ברצון, אז תאסר לבעלה ואין לה כתובה. אבל אשת כהן, הרי היא אסורה לבעלה כל זמן שנבעלה בעילת זנות, בין באונס בין ברצון, כמו שנתבאר בכתובות. וכמו כן הדין אצלנו באשת כהן שנאנסה, הרי היא אסורה על בעלה, ואף על פי שהתורה אסרה, הרי הוא חייב בכתובתה, מפני שהיא יכולה לומר: אנא קא חזינא, את הוא דנסתחפה שדך. לפיכך מה שאמר בכאן: <b>בראשונה היו אומרים האומרת טמאה אני לך נוטלת כתובתה ויוצאה,</b> אי אפשר זה הדין באשת ישראל בשום פנים, לפי שאם אמרה שנטמאת באונס, הרי היא מותרת לבעלה, ואם אמרה ברצון, אין לה כתובה, לפי שכל מי שמודה שהיא זנתה ברצון, אבדה כתובתה וכל תנאי כתובתה, ואין לה אפילו ממה שהביאה מבית אביה, לא מנכסי מלוג ולא מנכסי צאן ברזל, אלא מה שהוא בעין נוטלת מה שבפניה ויוצאת. והבחירה לו, אם רצה לגרש, ואם רצה שתהיה תחתיו, אחר שאין שם עדים, כמו שמבואר בכאן, וכמו שנבאר במסכת סוטה. ולא נאמר לו: אילו היית מכחיש אותה, ומפני כך היית בא עליה, אם כן אתה מחוייב בכתובתה; לפי שהעיקר אצלנו פסוק ומוסכם עליו בכל התורה דפלגינן דיבורא, רוצה לומר שאנו נאמינהו הדבר בעצמו לאיזה עניין שיהיה ולא נאמינהו לעניין אחר, וכבר נקדם לך מזה משלים במסכת יבמות. לפיכך אין מאמרם בכאן: <b>בראשונה היו אומרים,</b> אלא באשת כהן שאמרה: נטמאתי באונס, שהם מאמינים אותה ואומרים שהיא אינה מותרת שיבא עליה, ואסורה עליו, וכן ביאר הש"ס. ואחר שזכרנו זה העניין, נגמור אותו.<p>דע, שזה שנזכר עליו בהש"ס שהאשה, כשאמרה לבעלה שהיא זנתה בפיתוי, או בטעות וכסבורה היא שהוא בעלה, אנו אומרים שאינה נאמנת. ונתנו טעם לזה, שמא עיניה נתנה באחר, שזה מורה שאם היתה נאמנת אסורה עליו. דין זה אינה אלא באשת כהן, והמעשיות שהביא בהש"ס בזה העניין, באשת כהן; אבל אשת ישראל, אפילו שנאמין אותה, תהיה מותרת, לפי שהטעות ופיתוי חלק מן האונס בלא ספק.<p>ואשוב לכוונת פירוש <b>השמים ביני וביניך,</b> שהיא טוענת בעניין שאי אפשר הידיעה אלא ליודע הנסתרות, כגון שאומרת שהוא אינו שלם לתשמיש ואינו יורה כחץ, אשר לא תתעבר ממנו בשום פנים. והעיקר אצלנו: היא קים לה ביורה כחץ, הוא לא קים ליה, לפי שהיא יודעת זה בהיותה מרגשת בו, והוא אינו יכול לשער זה, לפי שהוא לא ירגיש במה שמתחלק מגופו. ולולי שאנו חוששין שמא עיניה נתנה באחר, היינו מגרשין אותה ממנו, והיינו מחייבין אותו כתובה. ולפיכך אם הוא רוצה לגרשה ולהוציאה בלא כתובה, אחר ששהה עמה עשר שנים ולא ילדה, כמו שביארנו ביבמות, יש בזה ג' דרכים:<p>אחד מהם שתאמר: איני יודעת מה זאת הסיבה, רוצה לומר: מניעת ההריון, אם ממנו או ממני, הרי היא יוצאה בלא כתובה, על העיקר בכל מקום שנפל בו הספק: "אוקי ממונא בחזקת מריה".<p>והשני, שתתאמת ותאמר שהסיבה ממנו ולא ממני, לפי שהוא אינו יורה כחץ, הרי זה מחוייב כתובה, אבל מחרים בשם מי שאינה יודעת אמתת הענין וטוענת. ואינו יכול להשביעה היסת, אחר שאינו יכול לומר שהוא יורה כחץ, ואחר שאינו יודע אמתת הדבר.<p>והשלישי, שהוא מודה (שהוא) [שאינו] יורה כחץ, וזה דין פשוט.<p>ואמרו: <b>יעשו דרך בקשה,</b> שתתפייס ותהיה מרוצה להשאר עמו, ואין כופין על הגירושין בשום פנים, וגם כן אין מכריחים שתשאר עמו, ואין דנין לה דין מורדת מבעלה, אבל מאריכין העניין וממצעין ביניהם על דרך השלום, ואין פוסקין ביניהם דין עד שיתרצו שניהם על מה שיתרצו.<p>ופירוש <b>נטולה מן היהודים,</b> שהיא אסרה הנאת עצמה על כל היהודים, ויהיו כולם מודרים הנאה ממנה. ואמרו <b>יפר חלקו,</b> מאמר דחוי, לפי שהוא מאמר רבי יוסי כמו שהודעתיך, וכן ביאר הש"ס. אבל חכמים אומרים שיפר הנדר כולו, לפי שהוא מן נדרי עינוי נפש. וכבר הודעתיך, שנדרה אינו קיים בשום דבר מזה העניין אלא כשאומרת: "הנאתי על פלוני"; אבל "כל היהודים", יפר. וביארנו שהלכה כחכמים:<p dir="rtl">
