
<h2 dir="rtl" id="i_onqelus, פרשת במדבר">פרשת במדבר</h2><p dir="rtl">
<h3 dir="rtl" id="i_onqelus, פרשת במדבר, פרק א">פרק-א</h3><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, א">א</span>
וּמַלִיל יְיָ עִם משֶׁה בְּמַדְבְּרָא דְסִינַי בְּמַשְׁכַּן זִמְנָא בְּחַד לְיַרְחָא תִנְיָנָא בְּשַׁתָּא תִנְיֵתָא לְמִפַּקְהוֹן מֵאַרְעָא דְמִצְרַיִם לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ב">ב</span>
קַבִּילוּ יָת חֻשְׁבַּן כָּל כְּנִשְׁתָּא דִּבְנֵי יִשְׂרָאֵל לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן כָּל דְכוּרָא לְגֻלְגְלַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ג">ג</span>
מִבַּר עַשְׂרִין שְׁנִין וּלְעֵלָא כָּל נָפֵק חֵילָא בְּיִשְׂרָאֵל תִּמְנוּן יָתְהוֹן לְחֵילֵיהוֹן אַתְּ וְאַהֲרֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ד">ד</span>
וְעִמְכוֹן יְהוֹן גַבְרָא גַבְרָא לְשִׁבְטָא גְבַר רֵישׁ לְבֵית אֲבָהָתוֹהִי הוּא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ה">ה</span>
וְאִלֵין שְׁמָהַת גֻבְרַיָא דִי יְקוּמוּן עִמְכוֹן לִרְאוּבֵן אֶלִיצוּר בַּר שְׁדֵיאוּר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ו">ו</span>
לְשִׁמְעוֹן שְׁלֻמִיאֵל בַּר צוּרִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ז">ז</span>
לִיהוּדָה נַחְשׁוֹן בַּר עַמִינָדָב:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ח">ח</span>
לְיִשָׂשׂכָר נְתַנְאֵל בַּר צוּעָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ט">ט</span>
לִזְבוּלֻן אֱלִיאָב בַּר חֵלֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, י">י</span>
לִבְנֵי יוֹסֵף לְאֶפְרַיִם אֱלִישָׁמָע בַּר עַמִיהוּד לִמְנַשֶׁה גַמְלִיאֵל בַּר פְּדָהצוּר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יא">יא</span>
לְבִנְיָמִן אֲבִידָן בַּר גִדְעֹנִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יב">יב</span>
לְדָן אֲחִיעֶזֶר בַּר עַמִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יג">יג</span>
לְאָשֵׁר פַּגְעִיאֵל בַּר עָכְרָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יד">יד</span>
לְגָד אֶלְיָסָף בַּר דְעוּאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, טו">טו</span>
לְנַפְתָּלִי אֲחִירַע בַּר עֵינָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, טז">טז</span>
אִלֵין מְעַרְעֵי כְנִשְׁתָּא רַבְרְבֵי שִׁבְטֵי אֲבָהַתְהוֹן רֵישֵׁי אַלְפַיָא דְיִשְׂרָאֵל אִנוּן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יז">יז</span>
וּדְבַר משֶׁה וְאַהֲרֹן יָת גֻבְרַיָא הָאִלֵין דִי אִתְפָּרָשׁוּ בִּשְׁמָהָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יח">יח</span>
וְיָת כָּל כְּנִשְׁתָּא אַכְנָשׁוּ בְּחַד לְיַרְחָא תִנְיָנָא וְאִתְיַחֲסוּ עַל זַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא לְגֻלְגְלַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, יט">יט</span>
כְּמָא דִי פַקֵד יְיָ יָת משֶׁה וּמְנָנוּן בְּמַדְבְּרָא דְסִינָי: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כ">כ</span>
וַהֲווֹ בְנֵי רְאוּבֵן בּוּכְרָא דְיִשְׂרָאֵל תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן לְגֻלְגְלַתְהוֹן כָּלּ דְכוּרָא מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כא">כא</span>
מִנְיָנֵיהוֹן לְשִׁבְטָא דִרְאוּבֵן אַרְבְּעִין וְשִׁתָּא אַלְפִין וַחֲמֵשׁ מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כב">כב</span>
לִבְנֵי שִׁמְעוֹן תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן מִנְיָנוֹהִי בְּמִנְיַן שְׁמָהָן לְגֻלְגְלַתְהוֹן כָּל דְכוּרָא מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כג">כג</span>
מִנְיָנֵיהוֹן לְשִׁבְטָא דְשִׁמְעוֹן חַמְשִׁין וּתְשַׁע אַלְפִין וּתְלַת מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כד">כד</span>
לִבְנֵי גָד תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כה">כה</span>
מִנְיָנֵיהוֹן לְשִׁבְטָא דְּגָד אַרְבְּעִין וְחַמְשָׁא אַלְפִין וְשִׁית מְאָה וְחַמְשִׁין: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כו">כו</span>
לִבְנֵי יְהוּדָה תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כז">כז</span>
מִנְיָנֵיהוֹן לְשִׁבְטָא דִיהוּדָה שַׁבְעִין וְאַרְבְּעָא אַלְפִין וְשִׁית מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כח">כח</span>
לִבְנֵי יִשָׂשכָר תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, כט">כט</span>
מִנְיָנֵיהוֹן לְשִׁבְטָא דְיִשָׂשכָר חַמְשִׁין וְאַרְבְּעָא אַלְפִין וְאַרְבַּע מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, ל">ל</span>
לִבְנֵי זְבוּלֻן תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָּא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לא">לא</span>
מִנְיָנֵיהוֹן לְשִׁבְטָא דִזְבוּלֻן חַמְשִׁין וּשְׁבַע אַלְפִין וְאַרְבַּע מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לב">לב</span>
לִבְנֵי יוֹסֵף לִבְנֵי אֶפְרַיִם תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לג">לג</span>
מִנְיָנֵיהוֹן לְשִׁבְטָא דְאֶפְרָיִם אַרְבְּעִין אַלְפִין וַחֲמֵשׁ מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לד">לד</span>
לִבְנֵי מְנַשֶׁה תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לה">לה</span>
מִנְיָנֵיהוֹן לְשִׁבְטָא דִמְנַשֶׁה תְּלָתִין וּתְרֵין אַלְפִין וּמָאתָן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לו">לו</span>
לִבְנֵי בִנְיָמִן תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לז">לז</span>
מִנְיָנֵיהוֹן לְשִׁבְטָא דְבִנְיָמִן תְּלָתִין וְחַמְשָׁא אַלְפִין וְאַרְבַּע מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לח">לח</span>
לִבְנֵי דָן תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, לט">לט</span>
מִנְיָנֵיהוֹן לְשִׁבְטָא דְדָן שִׁתִּין וּתְרֵין אַלְפִין וּשְׁבַע מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מ">מ</span>
לִבְנֵי אָשֵׁר תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מא">מא</span>
מִנְיָנֵיהוֹן לְשִׁבְטָא דְאָשֵׁר אַרְבְּעִין וְחַד אַלְפִין וַחֲמֵשׁ מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מב">מב</span>
בְּנֵי נַפְתָּלִי תּוּלְדַתְהוֹן לְזַרְעֲיַתְהוֹן לְבֵית אֲבָהַתְהוֹן בְּמִנְיַן שְׁמָהָן מִבַּר עַשְׂרִין שְׁנִין וּלְעֵלָא כֹּל נָפֵק חֵילָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מג">מג</span>
מִנְיָנֵיהוֹן לְשִׁבְטָא דְנַפְתָּלִי חַמְשִׁין וּתְלָתָא אַלְפִין וְאַרְבַּע מְאָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מד">מד</span>
אִלֵין מִנְיָנַיָא דִי מְנָא משֶׁה וְאַהֲרֹן וְרַבְרְבֵי יִשְׂרָאֵל תְּרֵי עֲשַׂר גֻבְרִין גַבְרָא חַד לְבֵית אֲבָהָתוֹהִי הֲווֹ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מה">מה</span>
וַהֲווֹ כָּל מִנְיָנֵי בְנֵי יִשְׂרָאֵל לְבֵית אֲבָהַתְהוֹן מִבַּר עַשְׂרִין שְׁנִין וּלְעֵלָא כָּל נָפֵק חֵילָא בְּיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מו">מו</span>
וַהֲווֹ כָּל מִנְיָנַיָא שִׁית מְאָה וּתְלָתָא אַלְפִין וַחֲמֵשׁ מְאָה וְחַמְשִׁין:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מז">מז</span>
וְלֵוָאֵי לְשִׁבְטָא דַאֲבָהַתְהוֹן לָא אִתְמְנִיאוּ בֵּינֵיהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מח">מח</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, מט">מט</span>
בְּרַם יָת שִׁבְטָא דְלֵוִי לָא תִמְנֵי וְיָת חֻשְׁבַּנְהוֹן לָא תְקַבֵּל בְּגוֹ בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, נ">נ</span>
וְאַתְּ מַנִי יָת לֵוָאֵי עַל מַשְׁכְּנָא דְסַהֲדוּתָא וְעַל כָּל מָנוֹהִי וְעַל כָּל דִּי לֵהּ אִנּוּן יִטְלוּן יָת מַשְׁכְּנָא וְיָת כָּל מָנוֹהִי וְאִנוּן יְשַׁמְשֻׁנֵהּ וּסְחוֹר סְחוֹר לְמַשְׁכְּנָא יִשְׁרוּן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, נא">נא</span>
וּבְמֵטַל מַשְׁכְּנָא יְפַרְקוּן יָתֵהּ לֵוָאֵי וּבְמִשְׁרֵי מַשְׁכְּנָא יְקִימוּן יָתֵהּ לֵוָאֵי וְחִלוֹנַי דְיִקְרַב יִתְקְטֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, נב">נב</span>
וְיִשְׁרוּן בְּנֵי יִשְׂרָאֵל גְבַר עַל מַשְׁרוֹהִי וּגְבַר עַל טִּקְסֵהּ לְחֵילֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, נג">נג</span>
וְלֵוָאֵי יִשְׁרוּן סְחוֹר סְחוֹר לְמַשְׁכְּנָא דְסַהַדוּתָא וְלָא יְהֵי רוּגְזָא עַל כְּנִשְׁתָּא דִבְנֵי יִשְׂרָאֵל וְיִטְרוּן לֵוָאֵי יָת מַטְרַת מַשְׁכְּנָא דְסַהֲדוּתָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק א, נד">נד</span>
וַעֲבָדוּ בְּנֵי יִשְׂרָאֵל כְּכֹל דִּי פַּקֵיד יְיָ יָת משֶׁה כֵּן עֲבָדוּ: <B>[פ]</B><p dir="rtl">
<h3 dir="rtl" id="i_onqelus, פרשת במדבר, פרק ב">פרק-ב</h3><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, א">א</span>
וּמַלִיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ב">ב</span>
גְבַר עַל טִּקְסֵהּ בְּאַתְוָן לְבֵית אֲבָהַתְהוֹן יִשְׁרוּן בְּנֵי יִשְׂרָאֵל מִלָקֳבֵל סְחוֹר סְחוֹר לְמַשְׁכַּן זִמְנָא יִשְׁרוּן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ג">ג</span>
וְדִי שְׁרַן קִדוּמָא מַדִינְחָא טֵקַס מַשְׁרִית יְהוּדָה לְחֵילֵיהוֹן וְרַבָּא לִבְנֵי יְהוּדָה נַחְשׁוֹן בַּר עַמִינָדָב:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ד">ד</span>
וְחֵילֵיהּ וּמִנְיָנֵיהוֹן שַׁבְעִין וְאַרְבְּעָא אַלְפִין וְשִׁית מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ה">ה</span>
וְדִי שְׁרַן סְמִיכִין עֲלוֹהִי שִׁבְטָא דְיִשָׂשכָר וְרַבָּא לִבְנֵי יִשָׂשכָר נְתַנְאֵל בַּר צוּעָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ו">ו</span>
וְחֵילֵהּ וּמִנְיָנוֹהִי חַמְשִׁין וְאַרְבְּעָא אַלְפִין וְאַרְבַּע מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ז">ז</span>
שִׁבְטָא דִזְבוּלֻן וְרַבָּא לִבְנֵי זְבוּלֻן אֱלִיאָב בַּר חֵלוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ח">ח</span>
וְחֵילֵהּ וּמִנְיָנוֹהִי חַמְשִׁין וְשַׁבְעָא אַלְפִין וְאַרְבַּע מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ט">ט</span>
כָּל מִנְיָנַיָא לְמַשְׁרִית יְהוּדָה מְאָה וּתְמָנָן וְשִׁתָּא אַלְפִין וְאַרְבַּע מְאָה לְחֵילֵיהוֹן בְּקַדְמֵיתָא נַטְלִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, י">י</span>
טֵקַס מַשְׁרִית רְאוּבֵן דָרוֹמָא לְחֵילֵיהוֹן וְרַבָּא לִבְנֵי רְאוּבֵן אֱלִיצוּר בַּר שְׁדֵיאוּר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יא">יא</span>
וְחֵילֵהּ וּמִנְיָנוֹהִי אַרְבְּעִין וְשִׁתָּא אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יב">יב</span>
וְדִי שְׁרַן סְמִיכִין עֲלוֹהִי שִׁבְטָא דְשִׁמְעוֹן וְרַבָּא לִבְנֵי שִׁמְעוֹן שְׁלֻמִיאֵל בַּר צוּרִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יג">יג</span>
וְחֵילֵהּ וּמִנְיָנֵיהוֹן חַמְשִׁין וּתְשַׁע אַלְפִין וּתְלַת מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יד">יד</span>
וְשִׁבְטָא דְגָד וְרַבָּא לִבְנֵי גָד אֶלְיָסָף בַּר רְעוּאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, טו">טו</span>
וְחֵילֵהּ וּמִנְיָנֵיהוֹן אַרְבְּעִין וְחַמְשָׁא אַלְפִין וְשִׁית מְאָה וְחַמְשִׁין:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, טז">טז</span>
כָּל מִנְיָנַיָא לְמַשְׁרִית רְאוּבֵן מְאָה וְחַמְשִׁין וְחַד אַלְפִין וְאַרְבַּע מְאָה וְחַמְשִׁין לְחֵילֵיהוֹן בְּתִנְיֵתָא נַטְלִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יז">יז</span>
וְנַטֵל מַשְׁכַּן זִמְנָא מַשְׁרִית לֵוָאֵי בְּגוֹ מַשִּׁרְיָתָא כְּמָא דְשָׁרַן כֵּן נָטְלִין גְבַר עַל אַתְרֵהּ לְטִקְסֵיהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יח">יח</span>
טֵּקַס מַשְׁרִית אֶפְרַיִם לְחֵילֵיהוֹן מַעַרְבָא וְרַבָּא לִבְנֵי אֶפְרַיִם אֱלִישָׁמָע בַּר עַמִיהוּד:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, יט">יט</span>
וְחֵילֵהּ וּמִנְיָנֵיהוֹן אַרְבְּעִין אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כ">כ</span>
וְדִסְמִיכִין עֲלוֹהִי שִׁבְטָא דִמְנַשֶׁה וְרַבָּא לִבְנֵי מְנַשֶׁה גַמְלִיאֵל בַּר פְדָהצוּר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כא">כא</span>
וְחֵילֵהּ וּמִנְיָנֵיהוֹן תְּלָתִין וּתְרֵין אַלְפִין וּמָאתָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כב">כב</span>
וְשִׁבְטָא דְבִנְיָמִן וְרַבָּא לִבְנֵי בִנְיָמִן אֲבִידָן בַּר גִדְעוֹנִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כג">כג</span>
וְחֵילֵהּ וּמִנְיָנֵיהוֹן תְּלָתִין וְחַמְשָׁא אַלְפִין וְאַרְבַּע מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כד">כד</span>
כָּל מִנְיָנַיָא לְמַשְׁרִית אֶפְרַיִם מְאָה וְתַמְנֵי אַלְפִין וּמְאָה לְחֵילֵיהוֹן בִּתְלִיתֵתָא נָטְלִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כה">כה</span>
טֵקַס מַשְׁרִית דָן צִפּוּנָא לְחֵילֵיהוֹן וְרַבָּא לִבְנֵי דָן אֲחִיעֶזֶר בַּר עַמִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כו">כו</span>
וְחֵילֵהּ וּמִנְיָנֵיהוֹן שִׁתִּין וּתְרֵין אַלְפִין וּשְׁבַע מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כז">כז</span>
וְדִי שְׁרַן סְמִכִין עֲלוֹהִי שִׁבְטָא דְאָשֵׁר וְרַבָּא לִבְנֵי אָשֵׁר פַּגְעִיאֵל בַּר עָכְרָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כח">כח</span>
וְחֵילֵהּ וּמִנְיָנֵיהוֹן אַרְבְּעִין וְחַד אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, כט">כט</span>
וְשִׁבְטָא דְנַפְתָּלִי וְרַבָּא לִבְנֵי נַפְתָּלִי אֲחִירַע בַּר עֵינָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, ל">ל</span>
וְחֵילֵהּ וּמִנְיָנֵיהוֹן חַמְשִׁין וּתְלָתָא אַלְפִין וְאַרְבַּע מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, לא">לא</span>
כָּל מִנְיָנַיָא לְמַשְׁרִית דָן מְאָה וְחַמְשִׁין וְשַׁבְעָא אַלְפִין וְשִׁית מְאָה בְּבַתְרֵתָא נָטְלִין לְטִקְסֵיהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, לב">לב</span>
אִלֵין מִנְיָנֵי בְנֵי יִשְׂרָאֵל לְבֵית אֲבָהַתְהוֹן כָּל מִנְיָנֵי מַשִׁרְיָתָא לְחֵילֵיהוֹן שִׁית מְאָה וּתְלָתָא אַלְפִין וַחֲמֵשׁ מְאָה וְחַמְשִׁין:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, לג">לג</span>
וְלֵוָאֵי לָא אִתְמְנִיאוּ בְּגוֹ בְּנֵי יִשְׂרָאֵל כְּמָא דְפַקֵיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ב, לד">לד</span>
וַעֲבָדוּ בְּנֵי יִשְׂרָאֵל כְּכֹל דִי פַקֵיד יְיָ יָת משֶׁה כֵּן שָׁרַן לְטִקְסֵיהוֹן וְכֵן נָטְלִין גְבַר לְזַרְעִיתֵיהּ עַל בֵּית אֲבָהָתוֹהִי: <B>[פ]</B><p dir="rtl">
<h3 dir="rtl" id="i_onqelus, פרשת במדבר, פרק ג">פרק-ג</h3><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, א">א</span>
וְאִלֵין תּוּלְדַת אַהֲרֹן וּמשֶׁה בְּיוֹמָא דְמַלִיל יְיָ עִם משֶׁה בְּטוּרָא דְסִינָי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ב">ב</span>
וְאִלֵין שְׁמָהַת בְּנֵי אַהֲרֹן בּוּכְרָא נָדָב וַאֲבִיהוּא אֶלְעָזָר וְאִיתָמָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ג">ג</span>
אִלֵין שְׁמָהַת בְּנֵי אַהֲרֹן כַּהֲנַיָא דְאִתְרַבִּיאוּ דִי אִתְקָרֵב קֻרְבַּנְהוֹן לְשַׁמָשָׁא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ד">ד</span>
וּמִית נָדָב וַאֲבִיהוּא קֳדָם יְיָ בְּקָרוֹבֵיהוֹן אֶשָׁתָא נוּכְרֵיתָא קֳדָם יְיָ בְּמַדְבְּרָא דְסִינַי וּבְנִין לָא הֲווֹ לְהוֹן וְשַׁמֵּשׁ אֶלְעָזָר וְאִיתָמָר עַל אַפֵּי אַהֲרֹן אֲבוּהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ה">ה</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ו">ו</span>
קָרֵב יָת שִׁבְטָא דְלֵוִי וּתְקֵים יָתֵהּ קֳדָם אַהֲרֹן כַּהֲנָא וִישַׁמְשׁוּן יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ז">ז</span>
וְיִטְרוּן יָת מַטַרְתֵּהּ וְיָת מַטְרַת כָּל כְּנִשְׁתָּא קֳדָם מַשְׁכַּן זִמְנָא לְמִפְלַח יָת פָּלְחַן מַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ח">ח</span>
וְיִטְרוּן יָת כָּל מָאנֵי מַשְׁכַּן זִמְנָא וְיָת מַטְּרַת בְּנֵי יִשְׂרָאֵל לְמִפְלַח יָת פָּלְחַן מַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ט">ט</span>
וְתִתֵּן יָת לֵוָאֵי לְאַהֲרֹן וְלִבְנוֹהִי מְסִירִין יְהִיבִין אִנוּן לֵהּ מִן בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, י">י</span>
וְיָת אַהֲרֹן וְיָת בְּנוֹהִי תְּמַנֵי וְיִטְרוּן יָת כְּהֻנַתְהוֹן וְחִלוֹנַי דְיִקְרַב יִתְקְטֵל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יא">יא</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יב">יב</span>
וַאֲנָא הָא קְרֵבִית יָת לֵוָאֵי מִגוֹ בְּנֵי יִשְׂרָאֵל חֲלַף כָּל בּוּכְרָא פְּתַח וַלְדָא מִבְּנֵי יִשְׂרָאֵל וִיהוֹן מְשַׁמְשִׁין קֳדָמַי לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יג">יג</span>
אֲרֵי דִילִי כָּל בּוּכְרָא בְּיוֹמָא דִקְטָלִית כָּל בּוּכְרָא בְּאַרְעָא דְמִצְרַיִם אַקְדֵשִׁית קֳדָמַי כָּל בּוּכְרָא בְּיִשְׂרָאֵל מֵאֱנָשָׁא עַד בְּעִירָא דִילִי יְהוֹן אֲנָא יְיָ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יד">יד</span>
וּמַלִיל יְיָ עִם משֶׁה בְּמַדְבְּרָא דְסִינַי לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, טו">טו</span>
מְנֵי יָת בְּנֵי לֵוִי לְבֵית אֲבָהַתְהוֹן לְזַרְעֲיַתְהוֹן כָּל דְכוּרָא מִבַּר יַרְחָא וּלְעֵלָא תִּמְנִנוּן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, טז">טז</span>
וּמְנָא יָתְהוֹן משֶׁה עַל מֵימְרָא דַיְיָ כְּמָא דְאִתְפַּקָד:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יז">יז</span>
וַהֲווֹ אִלֵין בְּנֵי לֵוִי בִּשְׁמָהַתְהוֹן גֵרְשׁוֹן וּקְהָת וּמְרָרִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יח">יח</span>
וְאִלֵין שְׁמָהַת בְּנֵי גֵרְשׁוֹן לְזַרְעֲיַתְהוֹן לִבְנִי וְשִׁמְעִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, יט">יט</span>
וּבְנֵי קְהָת לְזַרְעֲיַתְהוֹן עַמְרָם וְיִצְהָר חֶבְרוֹן וְעֻזִיאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כ">כ</span>
וּבְנֵי מְרָרִי לְזַרְעֲיַתְהוֹן מַחְלִי וּמוּשִׁי אִלֵין אִנוּן זַרְעֲיַת לֵוָאֵי לְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כא">כא</span>
לְגֵרְשׁוֹן זַרְעִית לִבְנִי וְזַרְעִית שִׁמְעִי אִלֵין אִנוּן זַרְעֲיַת גֵרְשׁוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כב">כב</span>
מִנְיָנֵיהוֹן בְּמִנְיַן כָּל דְכוּרָא מִבַּר יַרְחָא וּלְעֵלָא מִנְיָנֵיהוֹן שַׁבְעָא אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כג">כג</span>
זַרְעֲיַת גֵרְשׁוֹן אֲחוֹרֵי מַשְׁכְּנָא יִשְּׁרוּן מַעַרְבָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כד">כד</span>
וְרַב בֵּית אַבָּא לְבֵית גֵרְשׁוֹן אֶלְיָסָף בַּר לָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כה">כה</span>
וּמַטְרַת בְּנֵי גֵרְשׁוֹן בְּמַשְׁכַּן זִמְנָא מַשְׁכְּנָא וּפְרָסָא חוֹפָאֵהּ וּפְרָסָא דִתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כו">כו</span>
וּסְרָדֵי דְדַרְתָּא וְיָת פְּרָסָא דִתְרַע דַרְתָּא דִי עַל מַשְׁכְּנָא וְעַל מַדְבְּחָא סְחוֹר סְחוֹר וְיָת אַטוּנוֹהִי לְכֹל פּוּלְחָנֵהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כז">כז</span>
וְלִקְהָת זַרְעִית עַמְרָם וְזַרְעִית יִצְהָר וְזַרְעִית חֶבְרוֹן וְזַרְעִית עֻזִיאֵל אִלֵין אִנוּן זַרְעֲיַת קְהָת:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כח">כח</span>
בְּמִנְיַן כָּל דְכוּרָא מִבַּר יַרְחָא וּלְעֵלָא תְּמַנְיָא אַלְפִין וְשִׁית מְאָה נַטְּרֵי מַטַרְתָּא דְקוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, כט">כט</span>
זַרְעֲיַת בְּנֵי קְהָת יִשְׁרוּן עַל צִדָא דְמַשְׁכְּנָא דָרוֹמָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, ל">ל</span>
וְרַב בֵּית אַבָּא לְזַרְעֲיַת קְהָת אֱלִיצָפָן בַּר עֻזִיאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לא">לא</span>
וּמַטַרְתְּהוֹן אֲרוֹנָא וּפְתוֹרָא וּמְנַרְתָּא וּמַדְבְּחַיָא וּמָנֵי קוּדְשָׁא דִי יְשַׁמְשׁוּן בְּהוֹן וּפְרָסָא וְכֹל פוּלְחָנֵהּ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לב">לב</span>
וַאֲמַרְכְּלָא דִמְמַנָא עַל רַבְרְבֵי לֵוָאֵי אֶלְעָזָר בַּר אַהֲרֹן כַּהֲנָא דְמִתְּחוֹת יְדוֹהִי מְמַנָן נָטְרֵי מַטְרַת קוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לג">לג</span>
לִמְרָרִי זַרְעִית מַחְלִי וְזַרְעִית מוּשִׁי אִלֵין אִנוּן זַרְעֲיַת מְרָרִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לד">לד</span>
וּמִנְיָנֵיהוֹן בְּמִנְיַן כָּל דְכוּרָא מִבַּר יַרְחָא וּלְעֵלָא שִׁתָּא אַלְפִין וּמָאתָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לה">לה</span>
וְרַב בֵּית אַבָּא לְזַרְעֲיַת מְרָרִי צוּרִיאֵל בַּר אֲבִיחָיִל עַל צִדָא דְמַשְׁכְּנָא יִשְׁרוּן צִפּוּנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לו">לו</span>
וְדִי מְסִיר לְמַטְרַת בְּנֵי מְרָרִי דַפֵּי מַשְׁכְּנָא וְעַבְרוֹהִי וְעַמוּדוֹהִי וְסַמְכוֹהִי וְכָל מָנוֹהִי וְכֹל פּוּלְחָנֵהּ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לז">לז</span>
וְעַמוּדֵי דְדַרְתָּא סְחוֹר סְחוֹר וְסַמְכֵיהוֹן וְסִכֵּיהוֹן וְאַטוּנֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לח">לח</span>
וְדִי שְׁרַן קֳדָם מַשְׁכְּנָא קִדוּמָא קֳדָם מַשְׁכַּן זִמְנָא מַדִינְחָא משֶׁה וְאַהֲרֹן וּבְנוֹהִי נָטְרִין מַטְרַת מַקְדְשָׁא לְמַטְרַת בְּנֵי יִשְׂרָאֵל וְחִילוֹנַי דְיִקְרַב יִתְקְטֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, לט">לט</span>
כָּל מִנְיָנֵי לֵוָאֵי דִי מְנָא משֶׁה וְאַהֲרֹן עַל מֵימְרָא דַיְיָ לְזַרְעֲיַתְהוֹן כָּל דְכוּרָא מִבַּר יַרְחָא וּלְעֵלָא עַשְׂרִין וּתְרֵין אַלְפִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מ">מ</span>
וַאֲמַר יְיָ לְמשֶׁה מְנֵי כָּל בּוּכְרַיָא דִכְרַיָא לִבְנֵי יִשְׂרָאֵל מִבַּר יַרְחָא וּלְעֵלָא וְקַבֵּל יָת מִנְיַן שְׁמָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מא">מא</span>
וּתְקָרֵב יָת לֵוָאֵי קֳדָמַי אֲנָא יְיָ חֲלַף כָּל בּוּכְרָא בִּבְנֵי יִשְׂרָאֵל וְיָת בְּעִירָא דְלֵוָאֵי חֲלַף כָּל בּוּכְרָא בִּבְעִירָא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מב">מב</span>
וּמְנָא משֶׁה כְּמָא דִי פַקֵיד יְיָ יָתֵהּ יָת כָּל בּוּכְרָא בִּבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מג">מג</span>
וַהֲווֹ כָל בּוּכְרַיָא דִכְרַיָא בְּמִנְיַן שְׁמָהָן מִבַּר יַרְחָא וּלְעֵלָא לְמִנְיָנֵיהוֹן עַשְׂרִין וּתְרֵין אַלְפִין מָאתָן וְשַׁבְעִין וּתְלָתָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מד">מד</span>
וּמַלִיל יְיָ עִם משֶׁה לְּמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מה">מה</span>
קָרֵב יָת לֵוָאֵי חֲלַף כָּל בּוּכְרָא בִּבְנֵי יִשְׂרָאֵל וְיָת בְּעִירָא דְלֵוָאֵי חֲלַף בְּעִירְהוֹן וִיהוֹן מְשַׁמְּשִׁין קֳדָמַי לֵוָאֵי אֲנָא יְיָ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מו">מו</span>
וְיָת פּוּרְקַן מָאתָן וְשַׁבְעִין וּתְלָתָא דְיַתִּירִין עַל לֵוָאֵי מִבּוּכְרַיָא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מז">מז</span>
וְתִסַב חָמֵשׁ חָמֵשׁ סִלְעִין לְגֻלְגַלְתָּא בְּסִלְעֵי קוּדְשָׁא תִּסַב עַשְׂרִין מָעִין סִלְעָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מח">מח</span>
וְתִתֵּן כַּסְפָּא לְאַהֲרֹן וְלִבְנוֹהִי פֻּרְקַן דְיַתִּירִין בְּהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, מט">מט</span>
וּנְסֵיב משֶׁה יָת כְּסַף פּוּרְקָנָא מִן דְיַתִּירִין עַל פְּרִיקֵי לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, נ">נ</span>
מִן בּוּכְרַיָא דִבְנֵי יִשְׂרָאֵל נְסִיב יָת כַּסְפָּא אֲלַף וּתְלַת מְאָה וְשִׁתִּין וְחָמֵשׁ סִלְעִין בְּסִלְעֵי קוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ג, נא">נא</span>
וִיהַב משֶׁה יָת כְּסַף פְּרִיקַיָא לְאַהֲרֹן וְלִבְנוֹהִי עַל מֵימְרָא דַיְיָ כְּמָא דִי פַקֵיד יְיָ יָת משֶׁה: <B>[פ]</B><p dir="rtl">
<h3 dir="rtl" id="i_onqelus, פרשת במדבר, פרק ד">פרק-ד</h3><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, א">א</span>
וּמַלִיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ב">ב</span>
קַבִּילוּ יָת חֻשְׁבַּן בְּנֵי קְהָת מִגוֹ בְּנֵי לֵוִי לְזַרְעֲיַתְהוֹן לְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ג">ג</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין כָּל דְאָתֵי לְחֵילָא לְמֶעְבַּד עִבִדְתָּא בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ד">ד</span>
דֵין פּוּלְחַן בְּנֵי קְהָת בְּמַשְׁכַּן זִמְנָא קוֹדֶשׁ קוּדְשַׁיָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ה">ה</span>
וְיֵיעוֹל אַהֲרֹן וּבְנוֹהִי בְּמֵטַל מַשְׁרִיתָא וִיפָרְקוּן יָת פָּרֻכְתָּא דִפְרָסָא וִיכַסוּן בַּהּ יָת אֲרוֹנָא דְסַהֲדוּתָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ו">ו</span>
וְיִתְּנוּן עֲלוֹהִי חוֹפָאָה דִמְשַׁךְ סַסְגוֹנָא וְיִפְרְסוּן לְבוּשׁ גְמִיר תִּכְלָא מִלְעֵלָא וִישַׁוּוּן אֲרִיחוֹהִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ז">ז</span>
וְעַל פָּתוֹרָא דִלְחֵם אַפַּיָא יִפְרְסוּן לְבוּשׁ תִּכְלָא וְיִתְּנוּן עֲלוֹהִי יָת מָגִּיסַיָא וְיָת בָּזִיכַיָא וְיָת מְכִילָתָא וְיָת קַסְווֹת נִסוּכָא וְלַחְמָא תְּדִירָא עֲלוֹהִי יְהֵי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ח">ח</span>
וְיִפְרְסוּן עֲלֵיהוֹן לְבוּשׁ צְבַע זְהוֹרִי וִיכַסוּן יָתֵהּ בְּחוֹפָאָה דִמְשַׁךְ סַסְגוֹנָא וִישַׁוּוּן יָת אֲרִיחוֹהִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, ט">ט</span>
וְיִסְבוּן לְבוּשׁ תִּכְלָא וִיכַסוּן יָת מְנַרְתָּא דְאַנְהוֹרֵי וְיָת בּוֹצִינָהָא וְיָת צִבְתָהָא וְיָת מַחְתְּיָתָהָא וְיָת כָּל מָנֵי מִשְׁחָא דִי יְשַׁמְשׁוּן לָהּ בְּהוֹן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, י">י</span>
וְיִתְּנוּן יָתָהּ וְיָת כָּל מָנָהָא לְחוֹפָאָה דִמְשַׁךְ סַסְגוֹנָא וְיִתְּנוּן עַל אֲרִיחָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יא">יא</span>
וְעַל מַדְבְּחָא דְדַהֲבָא יִפְרְסוּן לְבוּשׁ תִּכְלָא וִיכַסוּן יָתֵהּ בְּחוֹפָאָה דִמְשַׁךְ סַסְגוֹנָא וִישַׁוּוּן יָת אֲרִיחוֹהִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יב">יב</span>
וְיִסְבוּן יָת כָּל מָנֵי שִׁמוּשָׁא דִי יְשַׁמְשׁוּן בְּהוֹן בְּקוּדְשָׁא וְיִתְּנוּן לִלְבוּשׁ תִּכְלָא וִיכַסוּן יָתְהוֹן בְּחוֹפָאָה דִמְשַׁךְ סַסְגוֹנָא וְיִתְּנוּן עַל אֲרִיחָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יג">יג</span>
וְיִסְפוּן יָת קִטְמָא דְמַדְבְּחָא וְיִפְרְסוּן עֲלוֹהִי לְבוּשׁ אַרְגְוָן:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יד">יד</span>
וְיִתְּנוּן עֲלוֹהִי יָת כָּל מָנוֹהִי דִי יְשַׁמְשׁוּן עֲלוֹהִי בְהוֹן יָת מַחְתְּיָתָא וְיָת צִנוֹרְיָתָא וְיָת מַגְרוֹפְיָתָא וְיָת מִזְרְקַיָא כֹּל מָנֵי מַדְבְּחָא וְיִפְרְסוּן עֲלוֹהִי חוֹפָאָה דִמְשַׁךְ סַסְגוֹנָא וִישַׁווּן אֲרִיחוֹהִי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, טו">טו</span>
וִישֵׁיצֵי אַהֲרֹן וּבְנוֹהִי לְכַסָאָה יָת קוּדְשָׁא וְיָת כָּל מָנֵי קוּדְשָׁא בְּמֵטַל מַשְׁרִיתָא וּבָתַר כֵּן יַעֲלוּן בְּנֵי קְהָת לְמִטַּל וְלָא יִקְרְבוּן לְקוּדְשָׁא וְלָא יְמוּתוּן אִלֵין מַטוּל בְּנֵי קְהָת בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, טז">טז</span>
וְדִי מְסִיר לְאֶלְעָזָר בַּר אַהֲרֹן כַּהֲנָא מִשְׁחָא דְאַנְהָרוּתָא וּקְטוֹרֶת בּוּסְמַיָא וּמִנְחָתָא תְדִירָא וּמִשְׁחָא דִרְבוּתָא מַטְרַת כָּל מַשְׁכְּנָא וְכָל דִי בֵהּ בְּקוּדְשָׁא וּבְמָנוֹהִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יז">יז</span>
וּמַלִיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יח">יח</span>
לָא תְשֵׁיצוּן יָת שִׁבְטָא זַרְעֲיַת קְהָת מִגוֹ לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, יט">יט</span>
וְדָא עִבִידוּ לְהוֹן וְיֵחוּן וְלָא יְמוּתוּן בְּמִקְרַבְהוֹן לְקֹדֶשׁ קוּדְשַּׁיָא אַהֲרֹן וּבְנוֹהִי יַעֲלוּן וִימַנוּן יָתְהוֹן גְבַר גְבַר עַל פֻּלְחָנֵהּ וּלְמַטוּלֵהּ:<p dir="rtl">
<span dir="rtl" class="inlineHeader" id="i_onqelus, פרשת במדבר, פרק ד, כ">כ</span>
וְלָא יֵעֲלוּן לְמֶחֱזֵי כַּד מְכַסָן יָת מָנֵי קוּדְשָׁא וְלָא יְמוּתוּן: <B>[פפפ]</B><p dir="rtl">
<h2 dir="rtl" id="i_onqelus, פרשת נשא">פרשת נשא</h2><p dir="rtl">
<h3 dir="rtl" id="i_onqelus, פרשת נשא, המשך פרק ד">המשך פרק ד</h3><p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כא">כא</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כב">כב</span>
קַבֵּל יָת חֻשְׁבַּן בְּנֵי גֵרְשׁוֹן אַף אִנוּן לְבֵית אֲבָהַתְהוֹן לְזַרְעֲיַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כג">כג</span>
מִבַּר תְּלָתִין שְׁנִין וּלְעֵלָא עַד בַּר חַמְשִׁין שְׁנִין תִּמְנֵי יַתְהוֹן כָּל דְאָתֵי לְחַיָלָא חֵילָא לְמִפְלַח פּוּלְחָנָא בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כד">כד</span>
דֵין פּוּלְחַן זַרְעֲיַת גֵרְשׁוֹן לְמִפְלַח וּלְמַטוּל:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כה">כה</span>
וְיִטְלוּן יָת יְרִיעַת מַשְׁכְּנָא וְיָת מַשְׁכַּן זִמְנָא חוֹפָאֵהּ וְחוֹפָאָה דְסַסְגוֹנָא דִי עֲלוֹהִי מִלְעֵלָא וְיָת פְּרָסָא דִתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כו">כו</span>
וְיָת סְרָדֵי דְדַרְתָּא וְיָת פְּרָסָא דְמַעֲלָנָא דִתְרַע דַרְתָּא דִי עַל מַשְׁכְּנָא וְעַל מַדְבְּחָא סְחוֹר סְחוֹר וְיָת אַטוּנֵיהוֹן וְיָת כָּל מָנֵי פּוּלְחַנְהוֹן וְיַת כָּל דִי יִתְמְסַר לְהוֹן וְיִפְלְחוּן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כז">כז</span>
עַל מֵימַר אַהֲרֹן וּבְנוֹהִי יְהֵי כָּל פּוּלְחַן בְּנֵי גֵרְשׁוֹן לְכָל מַטוּלְהוֹן וּלְכֹל פּוּלְחַנְהוֹן וּתְמַנוּן עֲלֵיהוֹן בְּמַטָרָא יָת כָּל מַטוּלְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כח">כח</span>
דֵין פּוּלְחַן זַרְעֲיַת בְּנֵי גֵרְשּׁוֹן בְּמַשְׁכַּן זִמְנָא וּמַטַרְתְּהוֹן בִּידָא דְאִיתָמָר בַּר אַהֲרֹן כַּהֲנָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, כט">כט</span>
בְּנֵי מְרָרִי לְזַרְעֲיַתְהוֹן לְבֵית אֲבָהַתְהוֹן תִּמְנֵי יַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, ל">ל</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין תִּמְנִנוּן כָּל דְאָתֵי לְחֵילָא לְמִפְלָח יָת פּוּלְחַן מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לא">לא</span>
וְדָא מַטְרַת מַטוּלְהוֹן לְכָל פּוּלְחַנְהוֹן בְּמַשְׁכַּן זִמְנָא דַפֵּי מַשְׁכְּנָא וְעַבְרוֹהִי וְעַמוּדוֹהִי וְסַמְכוֹהִי:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לב">לב</span>
וְעֲמוּדֵי דְדַרְתָּא סְחוֹר סְחוֹר וְסַמְכֵיהוֹן וְסִכֵּיהוֹן וְאַטוּנֵיהוֹן לְכָל מָנֵיהוֹן וּלְכֹל פּוּלְחַנְהוֹן וּבִשְׁמָהָן תְּמַנוּן יָת מָנֵי מַטְרַת מַטוּלְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לג">לג</span>
דֵין פּוּלְחַן זַרְעֲיַת בְּנֵי מְרָרִי לְכָל פּוּלְחַנְהוֹן בְּמַשְׁכַּן זִמְנָא בִּידָא דְאִיתָמָר בַּר אַהֲרֹן כַּהֲנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לד">לד</span>
וּמְנָא משֶׁה וְאַהֲרֹן וְרַבְרְבֵי כְנִשְׁתָּא יָת בְּנֵי קְהָת לְזַרְעֲיַתְהוֹן וּלְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לה">לה</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין כָּל דְאָתֵי לְחֵילָא לְפוּלְחָנָא בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לו">לו</span>
וַהֲווֹ מִנְיָנֵיהוֹן לְזַרְעֲיַתְהוֹן תְּרֵין אַלְפִין שְׁבַע מְאָה וְחַמְשִׁין:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לז">לז</span>
אִלֵין מִנְיָנֵי זַרְעֲיַת קְהָת כָּל דְפָלַח בְּמַשְׁכַּן זִמְנָּא דִי מְנָא משֶׁה וְאַהֲרֹן עַל מֵימְרָא דַיְיָ בִּידָא דְמשֶׁה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לח">לח</span>
וּמִנְיָנֵי בְּנֵי גֵרְשׁוֹן לְזַרְעֲיַתְהוֹן וּלְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, לט">לט</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין כָּל דְאָתֵי לְחֵילָא לְפוּלְחָנָא בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מ">מ</span>
וַהֲווֹ מִנְיָנֵהוֹן לְזַרְעֲיַתְהוֹן לְבֵית אֲבָהַתְהוֹן תְּרֵין אַלְפִין וְשִׁית מְאָה וּתְלָתִין:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מא">מא</span>
אִלֵין מִנְיָנֵי זַרְעֲיַת בְּנֵי גֵרְשׁוֹן כָּל דְפָלַח בְּמַשְׁכַּן זִמְנָא דִי מְנָא משֶׁה וְאַהֲרֹן עַל מֵימְרָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מב">מב</span>
וּמִנְיָנֵי זַרְעֲיַת בְּנֵי מְרָרִי לְזַרְעֲיַתְהוֹן לְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מג">מג</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין כָּל דְאָתֵי לְחֵילָא לְפוּלְחָנָא בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מד">מד</span>
וַהֲווֹ מִנְיָנֵיהוֹן לְזַרְעֲיַתְהוֹן תְּלָתָא אַלְפִין וּמָאתָן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מה">מה</span>
אִלֵין מִנְיָנֵי זַרְעֲיַת בְּנֵי מְרָרִי דִי מְנָא משֶׁה וְאַהֲרֹן עַל מֵימְרָא דַיְיָ בִּידָא דְמשֶׁה:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מו">מו</span>
כָּל מִנְיָנַיָא דִי מְנָא משֶׁה וְאַהֲרֹן וְרַבְרְבֵי יִשְׂרָאֵל יָת לֵוָאֵי לְזַרְעֲיַתְהוֹן וּלְבֵית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מז">מז</span>
מִבַּר תְּלָתִין שְׁנִין וּלְעֵלָא וְעַד בַּר חַמְשִׁין שְׁנִין כָּל דְאָתֵי לְמִפְלַח פּוּלְחַן פּוּלְחָנָא וּפוּלְחַן מַטוּל בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מח">מח</span>
וַהֲווֹ מִנְיָנֵיהוֹן תְּמַנְיָא אַלְפִין וַחֲמֵשׁ מְאָה וְתַמְנָן:<p dir="rtl">
<span dir="rtl" class="inlineHeader" id="i_onqelus, פרשת נשא, המשך פרק ד, מט">מט</span>
עַל מֵימְרָא דַיְיָ מְנָא יָתְהוֹן בִּידָא דְמשֶׁה גְבַר גְבַר עַל פּוּלְחָנֵהּ וְעַל מַטוּלֵהּ וּמִנְיָנוֹהִי דִי פַקִיד יְיָ יָת משֶׁה: <B>[פ]</B><p dir="rtl">
<h3 dir="rtl" id="i_onqelus, פרשת נשא, פרק ה">פרק-ה</h3><p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ב">ב</span>
פַּקֵיד יָת בְּנֵי יִשְׂרָאֵל וִישַׁלְחוּן מִן מַשְׁרִיתָא כָּל דִסְגִיר וְכָל דְדָאֵב וְכֹל דִמְסָאָב לִטְמֵי נַפְשָׁא דֶאֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ג">ג</span>
מִדְכַר עַד נוּקְבָא תְּשַׁלְחוּן לְמִבָּרָא לְמַשְׁרִיתָא תְּשַׁלְחֻנוּן וְלָא יְסַאֲבוּן יָת מַשְׁרִיתְהוֹן דִי שְׁכִינְתִּי שַׁרְיָא בֵינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ד">ד</span>
וַעֲבָדוּ כֵן בְּנֵי יִשְׂרָאֵל וְשַׁלְחוּ יָתְהוֹן לְמִבָּרָא לְמַשְׁרִיתָא כְּמָא דִי מַלִיל יְיָ עִם משֶׁה כֵּן עֲבָדוּ בְּנֵי יִשְׂרָאֵל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ה">ה</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ו">ו</span>
מַלֵל עִם בְּנֵי יִשְׂרָאֵל גְבַר אוֹ אִתְּתָא אֲרֵי יַעְבְּדוּן מִכָּל חוֹבֵי אֱנָשָׁא לְשַׁקָרָא שְׁקָר קֳדָם יְיָ וְיֵחוֹב אֱנָשָׁא הַהוּא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ז">ז</span>
וִיוַדוּן יָת חוֹבֵיהוֹן דִי עֲבָדוּ וְיָתֵב יָת חוֹבְתֵהּ בְּרֵישֵׁהּ וְחֻמְשֵׁהּ יוֹסֵף עֲלוֹהִי וְיִתֵּן לִדְחָב לֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ח">ח</span>
וְאִם לֵית לִגְבַר פָּרִיק לַאֲתָבָא חוֹבְתָא לֵהּ חוֹבְתָא דִמְתֵב קֳדָם יְיָ לְכַהֲנָא בַּר מִדְכַר כִּפּוּרַיָא דִי יְכַפֵּר בֵּהּ עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ט">ט</span>
וְכָל אַפְרָשׁוּתָא לְכָל קוּדְשַׁיָא דִבְנֵי יִשְׂרָאֵל דִי יְקָרְבוּן לְכַהֲנָא דִלֵהּ יְהֵא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, י">י</span>
וּגְבַר יָת מַעֲשַׂר קוּדְשֵׁהּ דִלֵהּ יְהוֹן גְבַר דְיִתֵּן לְכַהֲנָא דִלֵהּ יְהֵא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יא">יא</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יב">יב</span>
מַלֵל עִם בְּנֵי יִשְׂרָאֵל וְתֵימַר לְהוֹן גְבַר גְבַר אֲרֵי תִסְטֵי אִתְּתֵהּ וּתְשַׁקֵר בֵּהּ שְׁקָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יג">יג</span>
וְיִשְׁכֻּב גְבַר יָתַהּ שָׁכְבַת זַרְעָא וִיהֵי מְכַסָא מֵעֵינֵי בַעְלַהּ וּמִטַמְרָא וְהִיא מְסָאֲבָא וְסָהִיד לֵית בַּהּ וְהִיא לָא אִתַּחָדַת:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יד">יד</span>
וְיֶעְבַּר עֲלוֹהִי רוּחַ קִנְאָה וִיקַנֵי יָת אִתְּתֵהּ וְהִיא מְסָאֲבָא אוֹ עֲבַר עֲלוֹהִי רוּחַ קִנְאָה וִיקַנֵי יָת אִתְּתֵהּ וְהִיא לָא מְסָאֲבָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, טו">טו</span>
וְיַיְתֵי גַבְרָא יָת אִתְּתֵהּ לְוַת כַּהֲנָא וְיַיְתֵי יָת קֻרְבָּנַהּ עֲלַהּ חַד מִן עַסְרָא בִּתְלַת סְאִין קִמְחָא שְׂעָרִין לָא יְרִיק עֲלוֹהִי מִשְׁחָא וְלָא יִתֵּן עֲלוֹהִי לְבֻנְתָּא אֲרֵי מִנְחַת קִנְאָתָא הוּא מִנְחַת דוּכְרָנָא מַדְכָּרַת חוֹבָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, טז">טז</span>
וִיקָרֵב יָתַהּ כַּהֲנָא וִיקִימִנַהּ קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יז">יז</span>
וְיִסַב כַּהֲנָא מֵי כִיוֹר בְּמַן דַחֲסָף וּמִן עַפְרָא דִי יְהֵי בִּיסוֹדֵי מַשְׁכְּנָא יִסַב כַּהֲנָא וְיִתֵּן לְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יח">יח</span>
וִיקֵים כַּהֲנָא יָת אִתְּתָא קֳדָם יְיָ וְיִפְרַע יָת רֵישָׁא דְאִתְּתָא וְיתֵּן עַל יְדָהָא יָת מִנְחַת דוּכְרָנָא מִנְחַת קִנְאָתָא הִיא וּבִידָא דְכַהֲנָא יְהוֹן מַיָא מְרִירַיָא מְלַטְטַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, יט">יט</span>
וְיוֹמֵי יָתַהּ כַּהֲנָא וְיֵימַר לְאִתְּתָא אִם לָא שְׁכִיב גְבַר יָתִיךְ וְאִם לָא סְטִית לְאִסְתְּאָבָא בַּר מִבַּעֲלִיךְ הֱוֵי זַכָּאָה מִמַיָא מְרִירַיָא מְלַטְטַיָא הָאִלֵין:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כ">כ</span>
וְאַתְּ אֲרֵי סְטִית בַּר מִבַּעֲלִיךְ וַאֲרֵי אִסְתָּאָבְתְּ וִיהַב גְבַר בִּיךְ יָת שְׁכֻבְתֵּהּ בַּר מִבַּעֲלִיךְ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כא">כא</span>
וְיוֹמֵי כַהֲנָא יָת אִתְּתָא בְּמוֹמָתָא דִלְוָטָּא וְיֵימַר כַּהֲנָא לְאִתְּתָא יִתֵּן יְיָ יָתִיךְ לִלְוַט וּלְמוֹמֵי בְּגוֹ עַמִיךְ בִּדְיִתֵּן יְיָ יָת יַרְכִּיךְ מַסְיָא וְיָת מְעַיְכִי נְפִיחִין:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כב">כב</span>
וְיֵעֲלוּן מַיָא מְלַטְטַיָא הָאִלֵין בִּמְעַיְכִי לַאֲפָחָא מְעִין וּלְאַמְסָאָה יַרְכָּא וְתֵימַר אִתְּתָא אָמֵן אָמֵן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כג">כג</span>
וְיִכְתּוֹב יָת לְוָטַיָא הָאִלֵין כַּהֲנָא בְּסִפְרָא וְיִמְחוֹק לְמַיָא מְרִירַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כד">כד</span>
וְיַשְׁקֵי יָת אִתְּתָא יָת מַיָא מְרִירַיָא מְלַטְטַיָא וְיֵעֲלוּן בַּהּ מַיָא מְלַטְטַיָא לִמְרִירוּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כה">כה</span>
וְיִסַב כַּהֲנָא מִידָא דְאִתְּתָא יָת מִנְחַת קִנְאָתָא וִירֵים יָת מִנְחָתָא קָדָם יְיָ וִיקָרֵב יָתַהּ לְמַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כו">כו</span>
וְיִקְמוֹץ כַּהֲנָא מִן מִנְחָתָא יָת אַדְכַּרְתָּהּ וְיַסֵק לְמַדְבְּחָא וּבָתַר כֵּן יַשְׁקֵי יָת אִתְּתָא יָת מַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כז">כז</span>
וְיַשְׁקִנָהּ יָת מַיָא וּתְהֵי אִם אִסְתָּאָבַת וְשַׁקָרַת שְׁקָר בְּבַעֲלַהּ וְיֵעֲלוּן בַּהּ מַיָא מְלַטְטַיָא לִמְרִירוּ וְיִפְּחוּן מְעָהָא וְתִתְמְסֵי יַרְכַהּ וּתְהֵי אִתְּתָא לִלְוַט בְּגוֹ עַמָהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כח">כח</span>
וְאִם לָא אִסְתָּאָבַת אִתְּתָא וְדַכְוָאָה הִיא וְתִפּוֹק זַכָּאָה וְתַעְדִי עִדוּי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, כט">כט</span>
דָא אוֹרַיְתָא דְקִנְאָתָא דִי תִסְטֵי אִתְּתָא בַּר מִבַּעֲלַהּ וְתִסְתָּאָב:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, ל">ל</span>
אוֹ גְבַר דִי תֶעְבַּר עֲלוֹהִי רוּחַ קִנְאָה וִיקַנֵי יָת אִתְּתֵהּ וִיקֵם יָת אִתְּתָא קֳדָם יְיָ וְיַעֲבֵד לַהּ כַּהֲנָא יָת כָּל אוֹרַיְתָא הָדָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ה, לא">לא</span>
וִיהֵי זַכָּאָה גַבְרָא מֵחוֹבָא וְאִתְּתָא הַהִיא תְּקַבֵּל יָת חוֹבָהּ: <B>[פ]</B><p dir="rtl">
<h3 dir="rtl" id="i_onqelus, פרשת נשא, פרק ו">פרק-ו</h3><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ב">ב</span>
מַלֵל עִם בְּנֵי יִשְׂרָאֵל וְתֵימַר לְהוֹן גְבַר אוֹ אִתְּתָא אֲרֵי יְפָרֵשׁ לְמִדַר נְדַר נְזִירוּ לְמֵיזַר קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ג">ג</span>
מֵחֲמַר חֲדַת וְעַתִּיק יַנְזִיר חַל דַחֲמַר חֲדַת וְחַל דַחֲמַר עַתִּיק לָא יִשְׁתֵּי וְכָל מַתְרוּת עִנְבִין לָא יִשְׁתֵּי וְעִנְבִין רַטִיבִין וִיבֵשִׁין לָא יֵיכוּל:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ד">ד</span>
כֹּל יוֹמֵי נִזְרֵהּ מִכֹּל דְיִתְעֲבֵד מִגֻפְנָא דְחַמְרָא מִפּוּרְצְנִין וְעַד עִצוּרִין לָא יֵיכוּל:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ה">ה</span>
כָּל יוֹמֵי נְדַר נִזְרֵהּ מַסְפַּר לָא יֶעְבַּר עַל רֵישֵׁהּ עַד מִשְׁלַם יוֹמַיָא דְיַנְזֵר קֳדָם יְיָ קַדִישׁ יְהֵי מַרְבֵּי פֵרוּעַ שְׂעַר רֵישֵׁהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ו">ו</span>
כָּל יוֹמִין דְיַנְזֵר קֳדָם יְיָ עַל נַפְשָׁא דְמֵתָא לָא יֵיעוּל:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ז">ז</span>
לְאָבוּהִי וּלְאִמֵהּ לְאַחוֹהִי וּלְאַחָתֵהּ לָא יִסְתָּאַב לְהוֹן בְּמוֹתְהוֹן אֲרֵי כְּלִילָא דֶאֱלָהֵהּ עַל רֵישֵׁהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ח">ח</span>
כֹּל יוֹמֵי נִזְרֵהּ קַדִישׁ הוּא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, ט">ט</span>
וַאֲרֵי יְמוּת מֵתָא עֲלוֹהִי בִּתְכֵּף שָׁלוּ וִיסָאֵב רֵישׁ נִזְרֵהּ וִיגַלַח רֵישֵׁהּ בְּיוֹמָא דִדְכוּתֵהּ בְּיוֹמָא שְׁבִיעָאָה יְגַלְחִנֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, י">י</span>
וּבְיוֹמָא תְמִינָאָה יַיְתֵי תַּרְתֵּין שַׁפְנִינִין אוֹ תְרֵין בְּנֵי יוֹנָה לְוָת כַּהֲנָא לִתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יא">יא</span>
וְיַעְבֵּד כַּהֲנָא חַד לְחַטָאתָא וְחַד לַעֲלָתָא וִיכַפֵּר עֲלוֹהִי מִדְחָב עַל מִתָא וִיקַדַשׁ יָת רֵישֵׁהּ בְּיוֹמָא הַהוּא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יב">יב</span>
וְיַזֵר קֳדָם יְיָ יָת יוֹמֵי נִזְרֵהּ וְיַיְתִי אִמַר בַּר שַׁתֵּהּ לַאֲשָׁמָא וְיוֹמַיָא קַדְמָאֵי יִבְטְלוּן אֲרֵי אִסְתָּאַב נִזְרֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יג">יג</span>
וְדָא אוֹרַיְתָא דִנְזִירָא בְּיוֹם מִשְׁלַם יוֹמֵי נִזְרֵהּ יַיְתִי יָתֵהּ לִתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יד">יד</span>
וִיקָרֵב יָת קֻרְבָּנֵהּ קֳדָם יְיָ אִמַר בַּר שַׁתֵּהּ שְׁלִים חַד לַעֲלָתָא וְאִמַרְתָּא חֲדָא בַּת שַׁתָּהּ שְׁלֶמְתָּא לְחַטָאתָא וּדְכַר חַד שְׁלִים לְנִכְסַת קוּדְשַׁיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, טו">טו</span>
וְסַלָא דְפַטִּרַיָא סֻלְּתָּא גְרִיצַן דְפִילָן בִּמְשַׁח וְאִסְפּוֹגִין פַּטִירִין דִמְשִׁיחִין בִּמְשָׁח וּמִנְחַתְהוֹן וְנִסְכֵּיהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, טז">טז</span>
וִיקָרֵב כַּהֲנָא קֳדָם יְיָ וְיַעְבֵּד יָת חַטָאתֵהּ וְיָת עֲלָתֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יז">יז</span>
וְיָת דִכְרָא יַעְבֵּד נִכְסַת קוּדְשַׁיָא קֳדָם יְיָ עַל סַלָא דְפַטִּירַיָא וְיַעְבֵּד כַּהֲנָא יָת מִנְחָתֵהּ וְיָת נִסְכֵּהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יח">יח</span>
וִיגַלַח נְזִירָא בִּתְרַע מַשְׁכַּן זִמְנָא יָת רֵישׁ נִזְרֵהּ וְיִסַב יָת שְׂעַר רֵישׁ נִזְרֵהּ וְיִתֵּן עַל אֶשָׁתָא דִי תְחוֹת דוּדָא דְנִכְסַת קוּדְשַׁיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, יט">יט</span>
וְיִסַב כַּהֲנָא יָת דְרָעָא בְּשֵׁלָא מִן דִכְרָא וּגְרִצְתָּא פַטִּירְתָּא חֲדָא מִן סַלָא וְאִסְפּוֹג פַּטִיר חָד וְיִתֵּן עַל יְדֵי נְזִירָא בָּתַר דְגַלַח יָת נִזְרֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כ">כ</span>
וִירִים יָתְהוֹן כַּהֲנָא אֲרָמָא קֳדָם יְיָ קוּדְשָׁא הוּא לְכַהֲנָא עַל חֶדְיָא דַאֲרָמוּתָא וְעַל שַׁקָא דְאַפְרָשׁוּתָא וּבָתַר כֵּן יִשְׁתֵּי נְזִירָא חַמְרָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כא">כא</span>
דָא אוֹרַיְתָא דִנְזִירָא דִי יִדַר קֻרְבָּנֵהּ קֳדָם יְיָ עַל נִזְרֵהּ בַּר מִדְתַדְבֵּק יְדֵהּ כְּפוּם נִדְרֵהּ דִי יִדַר כֵּן יַעְבֵּד עַל אוֹרַיְתָא דְנִזְרֵהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כב">כב</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כג">כג</span>
מַלֵל עִם אַהֲרֹן וְעִם בְּנוֹהִי לְמֵימַר כְּדֵין תְּבָרְכוּן יָת בְּנֵי יִשְׂרָאֵל תֵּימְרוּן לְהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כד">כד</span>
יְבָרְכִינָךְ יְיָ וְיִטְרִינָךְ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כה">כה</span>
יַנְהַר יְיָ שְׁכִנְתֵּהּ לְוָתָךְ וִירַחֵם יָתָךְ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כו">כו</span>
יִסַב יְיָ אַפֵּהּ לְוָתָךְ וִישַׁוֵי לָךְ שְׁלָם: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ו, כז">כז</span>
וִישַׁווּן יָת בִּרְכַּת שְׁמִי עַל בְּנֵי יִשְׂרָאֵל וַאֲנָא אֲבָרֵכִנוּן: <B>[ס]</B><p dir="rtl">
<h3 dir="rtl" id="i_onqelus, פרשת נשא, פרק ז">פרק-ז</h3><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, א">א</span>
וַהֲוָה בְּיוֹמָא דְשֵׁיצֵי משֶׁה לַאֲקָמָא יָת מַשְׁכְּנָא וְרַבִּי יָתֵהּ וְקַדִישׁ יָתֵהּ וְיָת כָּל מָנוֹהִי וְיָת מַדְבְּחָא וְיָת כָּל מָנוֹהִי וְרַבִּנוּן וְקַדֵישׁ יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ב">ב</span>
וּקְרִיבוּ רַבְרְבֵי יִשְׂרָאֵל רֵישֵׁי בֵּית אֲבָהַתְהוֹן אִנוּן רַבְרְבֵי שִׁבְטַיָא אִנוּן דְקַיְמִין עַל מִנְיָנַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ג">ג</span>
וְאַיְתִיוּ יָת קֻרְבָּנֵיהוֹן קֳדָם יְיָ שִׁית עֶגְלָן כַּד מְחַפְיָן וּתְרֵי עֲשַׂר תּוֹרִין עֶגְלְתָא עַל תְּרֵין רַבְרְבַיָא וְתוֹר לְחַד וְקָרִיבוּ יָתְהוֹן לָקֳדָם מַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ד">ד</span>
וַאֲמַר יְיָ לְמשֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ה">ה</span>
קַבֵּל מִנְהוֹן וִיהוֹן לְמִפְלַח יָת פּוּלְחַן מַשְׁכַּן זִמְנָא וְתִתֵּן יָתְהוֹן לְלֵוָאֵי גְבַר כְּמִסַת פּוּלְחָנֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ו">ו</span>
וּנְסֵיב משֶׁה יָת עֶגְלָתָא וְיָת תּוֹרִין וִיהַב יָתְהוֹן לְלֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ז">ז</span>
יָת תַּרְתֵּין עֶגְלָתָא וְיָת אַרְבַּעַת תוֹרֵי יְהַב לִבְנֵי גֵרְשׁוֹן כְּמִסַת פּוּלְחַנְהוֹן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ח">ח</span>
וְיָת אַרְבַּע עֶגְלָתָא וְיָת תְּמַנְיָא תוֹרֵי יְהַב לִבְנֵי מְרָרִי כְּמִסַת פּוּלְחַנְהוֹן בִּידָא דְאִיתָמָר בַּר אַהֲרֹן כַּהֲנָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ט">ט</span>
וְלִבְנֵי קְהָת לָא יְהָב אֲרֵי פוּלְחַן קוּדְשָׁא עֲלֵיהוֹן בְּכַתְפָּא נָטְלִין:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, י">י</span>
וְקָרִיבוּ רַבְרְבַיָא יָת חֲנֻכַּת מַדְבְּחָא בְּיוֹמָא דְרַבִּיוּ יָתֵהּ וְקָרִיבוּ רַבְרְבַיָא יָת קֻרְבַּנְהוֹן לְקֳדָם מַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יא">יא</span>
וַאֲמַר יְיָ לְמשֶׁה רַבָּא חַד לְיוֹמָא רַבָּא חַד לְיוֹמָא יְקָרְבוּן יָת קֻרְבַּנְהוֹן לַחֲנֻכַּת מַדְבְּחָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יב">יב</span>
וַהֲוָה דִמְקָרַב בְּיוֹמָא קַדְמָאָה יָת קֻרְבָּנֵהּ נַחְשׁוֹן בַּר עַמִינָדָב לְשִׁבְטָא דִיהוּדָה:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יג">יג</span>
וְקֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְּפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יד">יד</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטוֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, טו">טו</span>
תּוֹר חַד בַּר תּוֹרֵי דְּכַר חַד אִמַּר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, טז">טז</span>
צְפִיר בַּר עִזִּין חַד לְחַטָּאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יז">יז</span>
וּלְנִכְסַת קוּדְשַׁיָּא תּוֹרִין תְּרֵין דִּכְרִין חַמְשָׁא גְּדָיֵי חַמְשָׁא אִמְּרִין בְּנֵי שַׁתָּא חַמְשָׁא דֵּין קֻרְבָּנָא דְנַחְשׁוֹן בַּר עַמִּינָדָב: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יח">יח</span>
בְּיוֹמָא תִּנְיָנָא קָרִיב נְתַנְאֵל בַּר צוּעָר רַבָּה דְיִשָׂשׂכָר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, יט">יט</span>
קָרִיב יָת קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלֵהּ מִזְרְקָא חַד דִכְסַף מַתְקְלַהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כ">כ</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטוֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כא">כא</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כב">כב</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כג">כג</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן נְתַנְאֵל בַּר צוּעָר: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כד">כד</span>
בְּיוֹמָא תְּלִיתָאָה רַבָּא לִבְנֵי זְבוּלֻן אֱלִיאָב בַּר חֵלֹן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כה">כה</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כו">כו</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטוֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כז">כז</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כח">כח</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, כט">כט</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֱלִיאָב בַּר חֵלוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ל">ל</span>
בְּיוֹמָא רְבִיעָאָה רַבָּא לִבְנֵי רְאוּבֵן אֱלִיצוּר בַּר שְׁדֵיאוּר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לא">לא</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לב">לב</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטוֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לג">לג</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לד">לד</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לה">לה</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֱלִיצוּר בַּר שְׁדֵיאוּר: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לו">לו</span>
בְּיוֹמָא חֲמִישָׁאָה רַבָּא לִבְנֵי שִׁמְעוֹן שְׁלֻמִיאֵל בַּר צוּרִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לז">לז</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לח">לח</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, לט">לט</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מ">מ</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מא">מא</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן שְׁלֻמִיאֵל בַּר צוּרִישַׁדָי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מב">מב</span>
בְּיוֹמָא שְׁתִיתָאָה רַבָּא לִבְנֵי גָד אֶלְיָסָף בַּר דְעוּאֵל:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מג">מג</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מד">מד</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹּרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מה">מה</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מו">מו</span>
צְפִיר בַּר עִזִין חַד לְחַטָּאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מז">מז</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֶלְיָסָף בַּר דְעוּאֵל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מח">מח</span>
בְּיוֹמָא שְׁבִיעָאָה רַבָּא לִבְנֵי אֶפְרָיִם אֶלִישָׁמָע בַּר עַמִיהוּד:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, מט">מט</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נ">נ</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נא">נא</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נב">נב</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נג">נג</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֱלִישָׁמָע בַּר עַמִיהוּד: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נד">נד</span>
בְּיוֹמָא תְּמִינָאָה רַבָּא לִבְנֵי מְנַשֶׁה גַמְלִיאֵל בַּר פְּדָהצוּר:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נה">נה</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נו">נו</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נז">נז</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נח">נח</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, נט">נט</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן גַמְלִיאֵל בַּר פְּדָהצוּר: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ס">ס</span>
בְּיוֹמָא תְּשִׁיעָאָה רַבָּא לִבְנֵי בִנְיָמִן אֲבִידָן בַּר גִדְעֹנִי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סא">סא</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סב">סב</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סג">סג</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סד">סד</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סה">סה</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֲבִידָן בַּר גִדְעוֹנִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סו">סו</span>
בְּיוֹמָא עֲשִׂירָאָה רַבָּא לִבְנֵי דָן אֲחִיעֶזֶר בַּר עַמִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סז">סז</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סח">סח</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מלְיָא קְטֹּרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, סט">סט</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, ע">ע</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עא">עא</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֲחִיעֶזֶר בַּר עַמִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עב">עב</span>
בְּיוֹמָא חַד עֲשַׂר יוֹמָא רַבָּא לִבְנֵי אָשֵׁר פַּגְעִיאֵל בַּר עָכְרָן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עג">עג</span>
קֻרְבָּנֵה מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עד">עד</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עה">עה</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עו">עו</span>
צְפִיר בַּר עִזִין חַד לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עז">עז</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן פַּגְעִיאֵל בַּר עָכְרָן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עח">עח</span>
בְּיוֹמָא תְּרֵי עֲשַׂר יוֹמָא רַבָּא לִבְנֵי נַפְתָּלִי אֲחִירַע בַּר עֵינָן:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, עט">עט</span>
קֻרְבָּנֵהּ מְגִסְתָּא דִכְסַף חֲדָא מְאָה וּתְלָתִין סִלְעִין הֲוָה מַתְקְלַהּ מִזְרְקָא חַד דִכְסַף מַתְקְלֵהּ שַׁבְעִין סִלְעִין בְּסִלְעֵי קוּדְשָׁא תַּרְוֵיהוֹן מְלַן סֻלְתָּא דְפִילָא בִמְשַׁח לְמִנְחָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פ">פ</span>
בָּזִיכָא חֲדָא מַתְקַל עֲשַׂר סִלְעִין הִיא דִדְהַב מַלְיָא קְטֹרֶת בּוּסְמַיָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פא">פא</span>
תּוֹר חַד בַּר תּוֹרֵי דְכַר חַד אִמַר חַד בַּר שַׁתֵּהּ לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פב">פב</span>
צְפִיר בַּר עִזִין חַד לְחַטָּאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פג">פג</span>
וּלְנִכְסַת קוּדְשַׁיָא תּוֹרִין תְּרֵין דִכְרִין חַמְשָׁא גְדָיֵי חַמְשָׁא אִמְרִין בְּנֵי שַׁתָּא חַמְשָׁא דֵין קֻרְבַּן אֲחִירַע בַּר עֵינָן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פד">פד</span>
דָא חֲנֻכַּת מַדְבְּחָא בְּיוֹמָא דְרַבִּיוּ יָתֵהּ מִן רַבְרְבֵי יִשְׂרָאֵל מְגִיסֵי כַסְפָּא תַּרְתָּא עַשְׂרֵי מִזְרְקֵי כַסְפָּא תְּרֵין עֲשַׂר בָּזִיכֵי דְדַהֲבָא תַּרְתָּא עַשְׂרֵי:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פה">פה</span>
מְאָה וּתְלָתִין סִלְעִין הֲוָה מַתְקְלָא דִמְגִיסְתָּא חֲדָא דְכַסְפָּא וְשַׁבְעִין דְמִזְרְקָא חָד כֹּל כְּסַף מָנַיָא תְּרֵין אַלְפִין וְאַרְבַּע מְאָה בְּסִלְעֵי קוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פו">פו</span>
בָּזִיכֵי דְדַהֲבָא תַּרְתֵּי עַשְׂרֵי מַלְיָן קְטֹרֶת בּוּסְמַיָא מַתְקַל עֲשַׂר סִלְעִין הֲוָה מַתְקְלָא דְבָזִיכָא בְּסִלְעֵי קוּדְשָׁא כָּל דְהַב בָּזִיכַיָא מְאָה וְעַשְׂרִין:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פז">פז</span>
כָּל תּוֹרֵי לַעֲלָתָא תְּרֵי עֲשַׂר תּוֹרִין דִכְרִין תְּרֵי עֲשַׂר אִמְרִין בְּנֵי שַׁתָּא תְּרֵי עֲשַׂר וּמִנְחַתְהוֹן וּצְפִירֵי בַּר עִזִין תְּרֵי עֲשַׂר לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פח">פח</span>
וְכֹל תּוֹרֵי לְנִכְסַת קוּדְשַׁיָא עַשְׂרִין וְאַרְבְּעָא תּוֹרִין דִכְרִין שִׁתִּין גַדְיַן שִׁתִּין אִמְרִין בְּנֵי שַׁתָּא שִׁתִּין דָא חֲנֻכַּת מַדְבְּחָא בָּתַר דְרַבִּיוּ יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת נשא, פרק ז, פט">פט</span>
וְכַד עָלִיל משֶׁה לְמַשְׁכַּן זִמְנָא לְמַלָלָא עִמֵהּ וּשְׁמַע יָת קָלָא דְמִתְמַלֵל עִמֵהּ מֵעִלָוֵי כַפֻּרְתָּא דִי עַל אֲרוֹנָא דְסַהֲדוּתָא מִבֵּין תְּרֵין כְּרוּבַיָא וּמִתְמַלֵל עִמֵהּ: <B>[פפפ]</B><p dir="rtl">
<h2 dir="rtl" id="i_onqelus, פרשת בהעלתך">פרשת בהעלתך</h2><p dir="rtl">
<h3 dir="rtl" id="i_onqelus, פרשת בהעלתך, פרק ח">פרק-ח</h3><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ב">ב</span>
מַלֵל עִם אַהֲרֹן וְתֵימַר לֵהּ בְּאַדְלָקוּתָךְ יָת בּוֹצִינַיָא לָקֳבֵל אַפֵּי מְנַרְתָּא יְהוֹן מְנַהֲרִין שִׁבְעָא בוֹצִינַיָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ג">ג</span>
וַעֲבַד כֵּן אַהֲרֹן לָקֳבֵל אַפֵּי מְנַרְתָּא אַדְלֵק בּוֹצִינָהָא כְּמָא דִי פַקִיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ד">ד</span>
וְדֵין עוֹבַד מְנַרְתָּא נְגִידָא דְהַב עַד שִׁידַהּ עַד שׁוֹשַׁנַהּ נְגִידָא הִיא כְּחֶזְוָא דִי אַחֲזֵי יְיָ יָת משֶׁה כֵּן עֲבַד יָת מְנַרְתָּא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ה">ה</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ו">ו</span>
קָרֵב יָת לֵוָאֵי מִגוֹ בְּנֵי יִשְׂרָאֵל וּתְדַכֵּי יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ז">ז</span>
וּכְדֵין תַּעְבֵּד לְהוֹן לְדַכּוֹאֵיהוֹן אֲדֵי עֲלֵיהוֹן מַיָא דְחַטָאתָא וְיַעְבְּרוּן מַסְפַּר עַל כָּל בִּשְׂרְהוֹן וִיחַוְרוּן לְבוּשֵׁיהוֹן וְיִדְכּוּן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ח">ח</span>
וְיִסְבוּן תּוֹר בַּר תּוֹרֵי וּמִנְחָתֵהּ סֻלְתָּא דְפִילָא בִמְשָׁח וְתוֹר תִּנְיָן בַּר תּוֹרֵי תִּסַב לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, ט">ט</span>
וּתְקָרֵב יָת לֵוָאֵי לִקְדָם מַשְׁכַּן זִמְנָא וְתִכְנוֹשׁ יָת כָּל כְּנִשְׁתָּא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, י">י</span>
וּתְקָרֵב יָת לֵוָאֵי קֳדָם יְיָ וְיִסְמְכוּן בְּנֵי יִשְׂרָאֵל יָת יְדֵיהוֹן עַל לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יא">יא</span>
וִירִים אַהֲרֹן יָת לֵוָאֵי אֲרָמָא קֳדָם יְיָ מִן בְּנֵי יִשְׂרָאֵל וִיהוֹן לְמִפְלַח יָת פֻּלְחָנָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יב">יב</span>
וְלֵוָאֵי יִסְמְכוּן יָת יְדֵיהוֹן עַל רֵישׁ תּוֹרַיָא וַעֲבֵיד יָת חַד חַטָאתָא וְיָת חַד עֲלָתָא קֳדָם יְיָ לְכַפָּרָא עַל לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יג">יג</span>
וּתְקֵם יָת לֵוָאֵי קֳדָם אַהֲרֹן וְקֳדָם בְּנוֹהִי וּתְרֵים יָתְהוֹן אֲרָמָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יד">יד</span>
וְתַפְרֵישׁ יָת לֵוָאֵי מִגוֹ בְּנֵי יִשְׂרָאֵל וִיהוֹן מְשַׁמְשִׁין קֳדָמַי לֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, טו">טו</span>
וּבָתַר כֵּן יַעֲלוּן לֵוָאֵי לְמִפְלַח יָת מַשְׁכַּן זִמְנָא וּתְדַכֵּי יָתְהוֹן וּתְרֵים יָתְהוֹן אֲרָמָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, טז">טז</span>
אֲרֵי אַפְרָשָׁא מַפְרְשִׁין אִנוּן לִי מִגוֹ בְּנֵי יִשְׂרָאֵל חֲלַף פְּתַח כָּל וַלְדָא בּוּכְרָא כֹלָא מִבְּנֵי יִשְׂרָאֵל קָרֵבִית יָתְהוֹן קֳדָמָי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יז">יז</span>
אֲרֵי דִילִי כָל בּוּכְרָא בִּבְנֵי יִשְׂרָאֵל בֶּאֱנָשָׁא וּבִבְעִירָא בְּיוֹמָא דִקְטָּלִית כָּל בּוּכְרָא בְּאַרְעָא דְמִצְרַיִם אַקְדֵשִׁית יָתְהוֹן קֳדָמַי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יח">יח</span>
וְקָרֵבִית יָת לֵוָאֵי חֲלַף כָּל בּוּכְרָא בִּבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, יט">יט</span>
וִיהָבִית יָת לֵוָאֵי מְסִירִין לְאַהֲרֹן וְלִבְנוֹהִי מִגוֹ בְּנֵי יִשְׂרָאֵל לְמִפְלַח יָת פּוּלְחָן בְּנֵי יִשְׂרָאֵל בְּמַשְׁכַּן זִמְנָא וּלְכַפָּרָא עַל בְּנֵי יִשְׂרָאֵל וְלָא יְהֵי בִּבְנֵי יִשְׂרָאֵל מוֹתָא בְּמִקְרַב בְּנֵי יִשְׂרָאֵל לְקוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כ">כ</span>
וַעֲבַד משֶׁה וְאַהֲרֹן וְכָל כְּנִשְׁתָּא דִבְנֵי יִשְׂרָאֵל לְלֵוָאֵי כְּכֹל דִי פַקֵיד יְיָ יָת משֶׁה לְלֵוָאֵי כֵּן עֲבָדוּ לְהוֹן בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כא">כא</span>
וְאִדַכִּיוּ לֵוָאֵי וְחַוָרוּ לְבוּשֵׁיהוֹן וַאֲרֵם אַהֲרֹן יָתְהוֹן אֲרָמָא קֳדָם יְיָ וְכַפֵּר עֲלֵיהוֹן אַהֲרֹן לְדַכּוֹאֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כב">כב</span>
וּבָתַר כֵּן עֲלוּ לֵוָאֵי לְמִפְלַח יָת פּוּלְחַנְהוֹן בְּמַשְׁכַּן זִמְנָא קֳדָם אַהֲרֹן וְקָדָם בְּנוֹהִי כְּמָא דִי פַקִיד יְיָ יָת משֶׁה עַל לֵוָאֵי כֵּן עֲבָדוּ לְהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כג">כג</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כד">כד</span>
דָא דִי לְלֵוָאֵי מִבַּר חָמֵשׁ וְעַשְׂרִין שְׁנִין וּלְעֵלָא יֵיתֵי לְחֲיָלָא חֵילָא בְּפוּלְחַן מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כה">כה</span>
וּמִבַּר חַמְשִׁין שְׁנִין יְתוּב מֵחֵיל פּוּלְחָנָא וְלָא יִפְלַח עוֹד:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ח, כו">כו</span>
וִישַׁמֵשׁ עִם אֲחוֹהִי בְּמַשְׁכַּן זִמְנָא לְמִטַּר מַטָרָא וּפוּלְחָנָא לָא יִפְלָח כְּדֵין תַּעֲבֵיד לְלֵוָאֵי בְּמַטְרַתְהוֹן: <B>[פ]</B><p dir="rtl">
<h3 dir="rtl" id="i_onqelus, פרשת בהעלתך, פרק ט">פרק-ט</h3><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, א">א</span>
וּמַלִיל יְיָ עִם משֶׁה בְּמַדְבְּרָא דְסִינַי בְּשַׁתָּא תִנְיֵתָא לְמִפַּקְהוֹן מֵאַרְעָא דְמִצְרַיִם בְּיַרְחָא קַדְמָאָה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ב">ב</span>
וְיַעְבְּדוּן בְּנֵי יִשְׂרָאֵל יָת פִּסְחָא בְּזִמְנֵיהּ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ג">ג</span>
בְּאַרְבַּעַת עַשְׂרָא יוֹמָא בְּיַרְחָא הָדֵין בֵּין שִׁמְשַׁיָא תַּעְבְּדוּן יָתֵהּ בְּזִמְנֵהּ כְּכָל גְזֵרָתֵהּ וּכְכָל דְחָזֵי לֵהּ תַּעְבְּדוּן יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ד">ד</span>
וּמַלִיל משֶׁה עִם בְּנֵי יִשְׂרָאֵל לְמֶעְבַּד פִּסְחָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ה">ה</span>
וַעֲבָדוּ יָת פִּסְחָא בְּנִיסָן בְּאַרְבַּעַת עַשְׂרָא יוֹמָא לְיַרְחָא בֵּין שִׁמְשַׁיָא בְּמַדְבְּרָא דְסִינָי כְּכֹל דִי פַקִיד יְיָ יָת משֶׁה כֵּן עֲבָדוּ בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ו">ו</span>
וַהֲווֹ גֻבְרַיָא דִי הֲווֹ מְסָאֲבִין לִטְמֵי נַפְשָׁא דֶאֱנָשָׁא וְלָא יְכִילוּ לְמֶעְבַּד פִּסְחָא בְּיוֹמָא הַהוּא וּקְרִיבוּ קֳדָם משֶׁה וְקָדָם אַהֲרֹן בְּיוֹמָא הַהוּא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ז">ז</span>
וַאֲמָרוּ גֻבְרַיָא הָאִנוּן לֵהּ אֲנַחְנָא מְסָאֲבִין לִטְמֵי נַפְשָׁא דֶאֱנָשָׁא לְמָא נִתְמְנַע בְּדִיל דְלָא לְקָרָבָא יָת קֻרְבָּנָא דַיְיָ בִּזִמְנֵיה בְּגוֹ בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ח">ח</span>
וַאֲמַר לְהוֹן משֶׁה אוֹרִיכוּ עַד דְאֶשְׁמָע מָה דְיִתְפַּקֵד מִן קֳדָם יְיָ עַל דִילְכוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, ט">ט</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, י">י</span>
מַלֵל עִם בְּנֵי יִשְׂרָאֵל לְמֵימָר גְבַר גְבַר אֲרֵי יְהֵי מְסָאָב לִטְמֵי נַפְשָׁא דֶאֱנָשָׁא אוֹ בְאָרְחָא רְחִיקָא לְכוֹן אוֹ לְדָרֵיכוֹן וְיַעְבֵּד פִּסְחָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יא">יא</span>
בְּיַרְחָא תִנְיָנָא בְּאַרְבְּעַת עַשְׂרָא יוֹמָא בֵּין שִׁמְשַׁיָא יַעְבְּדוּן יָתֵהּ עַל פַּטִּיר וּמְרָרִין יֵיכְלִנֵהּ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יב">יב</span>
לָא יַשְׁאֲרוּן מִנֵהּ עַד צַפְרָא וְגַרְמָא לָא יִתְבְּרוּן בֵּהּ כְּכָל גְזֵרַת פִּסְחָא יַעְבְּדוּן יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יג">יג</span>
וְגַבְרָא דְהוּא דְכֵי וּבְאֹרַח לָא הֲוָה וְיִתְמְנַע לְמֶעְבַּד פִּסְחָא וְיִשְׁתֵּצֵי אֲנָשָׁא הַהִיא מֵעַמֵהּ אֲרֵי קֻרְבָּנָא דַיְיָ לָא קָרִיב בְּזִמְנֵהּ חוֹבֵהּ יְקַבֵּל גַבְרָא הַהוּא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יד">יד</span>
וַאֲרֵי יִתְגַיַר עִמְכוֹן גִיוֹרָא וְיַעְבֵּד פִּסְחָא קֳדָם יְיָ כִּגְזֵרַת פִּסְחָא וְכִדְחָזֵי לֵהּ כֵּן יַעְבֵּד קְיָמָא חַד יְהֵי לְכוֹן וּלְגִיוֹרָא וּלְיַצִיבָא דְאַרְעָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, טו">טו</span>
וּבְיוֹמָא דְאִתָּקַם יָת מַשְׁכְּנָא חֲפָא עֲנָנָא יָת מַשְׁכְּנָא לְמַשְׁכְּנָא דְסַהֲדוּתָא וּבְרַמְשָׁא הֲוָה עַל מַשְׁכְּנָא כְּחֵזוּ אֶשָׁתָא עַד צַפְרָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, טז">טז</span>
כֵּן הֲוָה תְדִירָא עֲנָנָא חָפֵי לֵּהּ וְחֵיזוּ אֵשָׁתָא בְּלֵילְיָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יז">יז</span>
וּלְפוּם אִסְתַּלָקוּת עֲנָנָא מֵעִלָוֵי מַשְׁכְּנָא וּבָתַר כֵּן נָטְלִין בְּנֵי יִשְׂרָאֵל וּבְאַתְרָא דְשָׁרֵי תַמָן עֲנָנָא תַּמָן שָׁרָן בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יח">יח</span>
עַל מֵימְרָא דַיְיָ נָטְלִין בְּנֵי יִשְׂרָאֵל וְעַל מֵימְרָא דַיְיָ שָׁרָן כָּל יוֹמִין דִי שָׁרֵי עֲנָנָא עַל מַשְׁכְּנָא שָׁרָן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, יט">יט</span>
וּבְאוֹרָכוּת עֲנָנָא עַל מַשְׁכְּנָא יוֹמִין סַגִיאִין וְיִטְרוּן בְּנֵי יִשְׂרָאֵל יָת מַטְרַת מֵימְרָא דַיְיָ וְלָא נָטְלִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, כ">כ</span>
וְאִית דִי הֲוָה עֲנָנָא יוֹמֵי דְמִנְיָן עַל מַשְׁכְּנָא עַל מֵימְרָא דַיְיָ שָׁרָן וְעַל מֵימְרָא דַיְיָ נָטְלִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, כא">כא</span>
וְאִית דִי הֲוָה עֲנָנָא מֵרַמְשָׁא וְעַד צַפְרָא וּמִסְתַּלֵק עֲנָנָא בְּצַפְרָא וְנָטְלִין אוֹ יֵמָם וְלֵילֵי וּמִסְתַּלֵק עֲנָנָא וְנָטְלִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, כב">כב</span>
אוֹ תְרֵין יוֹמִין אוֹ יַרְחָא אוֹ עִדָן בְּעִדָן בְּאוֹרָכוּת עֲנָנָא עַל מַשְׁכְּנָא לְמִשְׁרֵי עֲלוֹהִי שָׁרָן בְּנֵי יִשְׂרָאֵל וְלָא נָטְלִין וּבְאִסְתַּלָקוּתֵהּ נָטְלִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק ט, כג">כג</span>
עַל מֵימְרָא דַיְיָ שָׁרָן וְעַל מֵימְרָא דַיְיָ נָטְלִין יָת מַטְרַת מֵימְרָא דַיְיָ נָטְרִין עַל מֵימְרָא דַיְיָ בִּידָא דְמשֶׁה: <B>[פ]</B><p dir="rtl">
<h3 dir="rtl" id="i_onqelus, פרשת בהעלתך, פרק י">פרק-י</h3><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ב">ב</span>
עֲבֵיד לָךְ תַּרְתֵּין חֲצוֹצְרָן דִכְסַף נְגִיד תַּעְבֵּד יַתְהוֹן וִיהֶוְיָן לָךְ לְעַרְעָא כְנִשְׁתָּא וּלְאַטָלָא יָת מַשִׁרְיָתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ג">ג</span>
וְיִתְקְעוּן בְּהוֹן וְיִזְדַמְנוּן לְוָתָךְ כָּל כְּנִשְׁתָּא לִתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ד">ד</span>
וְאִם בַּחֲדָא יִתְקְעוּן וְיִזְדַמְנוּן לְוָתָךְ רַבְרְבַיָא רֵישֵׁי אַלְפַיָא דְיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ה">ה</span>
וְתִתְקְעוּן יַבֶּבְתָּא וְיִטְלוּן מַשִׁרְיָתָא דְשָׁרָן קִדוּמָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ו">ו</span>
וְתִתְקְעוּן יַבֶּבְתָּא תִּנְיָנוּת וְיִטְלוּן מַשִׁרְיָתָא דְשָׁרָן דָרוֹמָא יַבָּבָא יִתְקְעוּן לְמַטְלָנֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ז">ז</span>
וּבְמִכְנַשׁ יָת קְהָלָא תִּתְקְעוּן וְלָא תְיַבְּבוּן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ח">ח</span>
וּבְנֵי אַהֲרֹן כַּהֲנַיָא יִתְקְעוּן בַּחֲצוֹצְרָתָא וִיהֶוְיָן לְכוֹן לִקְיַם עֲלָם לְדָרֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ט">ט</span>
וַאֲרֵי תֵעֲלוּן לְאַגָחָא קְרָבָא בְּאַרְעַכוֹן עַל מְעִיקֵי דִמְעִיקִין לְכוֹן וּתְיַבְּבוּן בַּחֲצוֹצְרָתָא וְיֵיעוֹל דוּכְרָנֵיכוֹן לְטָבָא קֳדָם יְיָ אֱלָהָכוֹן וְתִתְפָּרְקוּן מִסַנְאֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, י">י</span>
וּבְיוֹם חֶדְוַתְכוֹן וּבְמוֹעֲדֵיכוֹן וּבְרֵישֵׁי יַרְחֵיכוֹן וְתִתְקְעוּן בַּחֲצוֹצְרָתָא עַל עֲלָוַתְכוֹן וְעַל נִכְסַת קוּדְשֵׁיכוֹן וִיהֶוְיָן לְכוֹן לְדוּכְרָנָא קֳדָם אֱלָהָכוֹן אֲנָא יְיָ אֱלָהָכוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יא">יא</span>
וַהֲוָה בְּשַׁתָּא תִנְיֵתָא בְּיַרְחָא תִנְיָנָא בְּעַשְׂרִין לְיַרְחָא אִסְתַּלֵק עֲנָנָא מֵעִלַוֵי מַשְׁכְּנָא דְסַהֲדוּתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יב">יב</span>
וּנְטָלוּ בְנֵי יִשְׂרָאֵל לְמַטְלָנֵיהוֹן מִמַדְבְּרָא דְסִינַי וּשְׁרָא עֲנָנָא בְּמַדְבְּרָא דְפָארָן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יג">יג</span>
וּנְטָלוּ בְקַדְמֵיתָא עַל מֵימְרָא דַיְיָ בִּידָא דְמשֶׁה:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יד">יד</span>
וּנְטַל טֵקַס מַשְׁרִית בְּנֵי יְהוּדָה בְּקַדְמֵיתָא לְחֵילֵיהוֹן וְעַל חֵילֵהּ נַחְשׁוֹן בַּר עַמִינָדָב:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, טו">טו</span>
וְעַל חֵילָא דְשִׁבְטָא דִבְנֵי יִשָׂשׂכָר נְתַנְאֵל בַּר צוּעָר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, טז">טז</span>
וְעַל חֵילָא דְשִׁבְטָא דִבְנֵי זְבוּלֻן אֱלִיאָב בַּר חֵלוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יז">יז</span>
וּמִתְפְּרַק מַשְׁכְּנָא וְנָטְלִין בְּנֵי גֵרְשׁוֹן וּבְנֵי מְרָרִי נָטְלֵי מַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יח">יח</span>
וּנְטַל טֵקַס מַשְׁרִית רְאוּבֵן לְחֵילֵיהוֹן וְעַל חֵילֵהּ אֱלִיצוּר בַּר שְׁדֵיאוּר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, יט">יט</span>
וְעַל חֵילָא דְשִׁבְטָא דִבְנֵי שִׁמְעוֹן שְׁלֻמִיאֵל בַּר צוּרִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כ">כ</span>
וְעַל חֵילָא דְשִׁבְטָא דִבְנֵי גָד אֶלְיָסָף בַּר דְעוּאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כא">כא</span>
וְנָטְלִין בְּנֵי קְהָת נָטְלֵי מַקְדְשָׁא וּמְקִימִין יָת מַשְׁכְּנָא עַד מֵיתֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כב">כב</span>
וּנְטַּל טֵקַס מַשְׁרִית בְּנֵי אֶפְרַיִם לְחֵילֵיהוֹן וְעַל חֵילֵהּ אֱלִישָׁמָע בַּר עַמִהוּד:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כג">כג</span>
וְעַל חֵילָא דְשִׁבְטָא דִבְנֵי מְנַשֶׁה גַמְלִיאֵל בַּר פְּדָהצוּר:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כד">כד</span>
וְעַל חֵילָא דְשִׁבְטָא דִבְנֵי בִנְיָמִן אֲבִידָן בַּר גִדְעוֹנִי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כה">כה</span>
וּנְטַל טֵקַס מַשְׁרִית בְּנֵי דָן מַכְנִישׁ לְכָל מַשִׁרְיָתָא לְחֵילֵיהוֹן וְעַל חֵילֵהּ אֲחִיעֶזֶר בַּר עַמִישַׁדָי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כו">כו</span>
וְעַל חֵילָא דְשִׁבְטָא דִבְנֵי אָשֵׁר פַּגְעִיאֵל בַּר עָכְרָן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כז">כז</span>
וְעַל חֵילָא דְשִׁבְטָא דִבְנֵי נַפְתָּלִי אֲחִירַע בַּר עֵינָן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כח">כח</span>
אִלֵין מַטְלָנֵי בְּנֵי יִשְׂרָאֵל לְחֵילֵיהוֹן וּנְטָלוּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, כט">כט</span>
וַאֲמַר משֶׁה לְחוֹבָב בַּר רְעוּאֵל מִדְיָנָאָה חֲמוֹהִי דְמשֶׁה נָטְלִין אֲנַחְנָא לְאַתְרָא דִי אֲמַר יְיָ יָתֵהּ אֶתֵּן לְכוֹן אִיתָא עִמָנָא וְנוֹטֵיב לָךְ אֲרֵי יְיָ מַלֵיל לְאַיְתָאָה טָּבָא עַל יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, ל">ל</span>
וַאֲמַר לֵהּ לָא אֵזִל אֶלָהֵן לְאַרְעִי וּלְיַלָדוּתִי אֵזִל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לא">לא</span>
וַאֲמַר לָא כְעַן תִּשְׁבּוֹק יָתָנָא אֲרֵי עַל כֵּן יְדַעַתְּ כַּד הֲוֵינָא שָׁרַן בְּמַדְבְּרָא וּגְבוּרָן דְאִתְעֲבִידָן לָנָא חֲזֵיתָא בְעֵינָיִךְ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לב">לב</span>
וִיהֵי אֲרֵי תֵזִל עִמָנָא וִיהֵי טָבָא הַהוּא דִי יוֹטִיב יְיָ עִמָנָא וְנוֹטִיב לָךְ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לג">לג</span>
וּנְטָּלוּ מִטוּרָא דְאִתְגְלֵי עֲלוֹהִי יְקָרָא דַיְיָ מַהֲלַךְ תְּלָתָא יוֹמִין וַאֲרוֹן קְיָמָא דַיְיָ נְטַל קֳדָמֵיהוֹן מַהֲלַךְ תְּלָתָא יוֹמִין לְאַתְקְנָאָה לְהוֹן אֲתַר בֵּית מֵישְׁרֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לד">לד</span>
וַעֲנַן יְקָרָא דַיְיָ מַטֵיל עֲלֵיהוֹן בִּימָמָא בְּמֵטַלְהוֹן מִן מַשְׁרִיתָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לה">לה</span>
וַהֲוָה בְּמֵטַל אֲרוֹנָא וַאֲמַר משֶׁה אִתְגְלֵי יְיָ וְיִתְבַּדְרוּן סַנְאָיךְ וִיעַרְקוּן בַּעֲלֵּי דְבָבָךְ מִן קֳדָמָךְ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק י, לו">לו</span>
וּבְמַשְׁרוֹהִי אֲמַר תּוּב יְיָ שְׁרֵי בִיקָרָךְ בְּגוֹ רִבְבָן אַלְפַיָא דְיִשְׂרָאֵל: <B>[פ]</B><p dir="rtl">
<h3 dir="rtl" id="i_onqelus, פרשת בהעלתך, פרק יא">פרק-יא</h3><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, א">א</span>
וַהֲוָה עַמָא כַּד מִסְתַּקְפִין בִּישׁ קֳדָם יְיָ וּשְׁמִיעַ קֳדָם יְיָ וּתְקֵף רוּגְזֵיהּ וּדְלֵקַת בְּהוֹן אֶשָׁתָא מִן קֳדָם יְיָ וְשֵׁצִיאַת בִּסְיָפֵי מַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ב">ב</span>
וּצְוַח עַמָא עַל משֶׁה וְצַלִי משֶׁה קֳדָם יְיָ וְאִשְׁתְּקַעַת אֶשָׁתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ג">ג</span>
וּקְרָא שְׁמָא דְאַתְרָא הַהוּא דְלֶקְתָּא אֲרֵי דְלֵקַת בְּהוֹן אֶשָׁתָא מִן קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ד">ד</span>
וַעָרַבְרְבִין דִי בֵּינֵיהוֹן שְׁאִילוּ שְׁאֶלְתָּא וְתָבוּ וּבְכוֹ אַף בְּנֵי יִשְׂרָאֵל וַאֲמָרוּ מַאן יֵיכְלִנָנָא בִּשְׂרָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ה">ה</span>
דְכִירִין אֲנַחְנָא יָת נוּנַיָא דַהֲוֵינָא אָכְלִין בְּמִצְרַיִם מַגָן יָת בּוֹצִינַיָא וְיָת אֲבַטִיחַיָא וּכְרָתֵי וּבוּצְלֵי וְתוּמֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ו">ו</span>
וּכְעַן נַפְשָׁנָא תְאִיבָא לֵית כָּל מִדָעַם אֶלָהֵן לְמַנָא עֵינָנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ז">ז</span>
וּמַנָא כְּבַר זְרַע גִדָא הוּא וְחֶזְוֵהּ כְּחֵזוּ בְדֹלְחָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ח">ח</span>
שַׁיְטִין עַמָא וְלָקְטִין דְצָבֵי טָחִין בְּרֵיחַיָא אוֹ דְצָבֵי דָאִיךְ בִּמְדֻכְתָּא וּמְבַשְׁלִין לֵהּ בְּקִדְרָא וְעָבְדִין יָתֵהּ גְרִיצָן וַהֲוָה טַּעֲמֵהּ כִּטְעֵם דְלִישׁ בְּמִשְׁחָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ט">ט</span>
וְכַד נַחִית טַלָא עַל מַשְׁרִיתָא לֵילְיָא נָחִית מַנָא עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, י">י</span>
וּשְׁמַע משֶׁה יָת עַמָא בָּכַן לְזַרְעֲיַתְהוֹן גְבַר בִּתְרַע מַשְׁכְּנֵה וּתְקֵף רוּגְזָא דַיְיָ לַחֲדָא וּבְעֵינֵי משֶׁה בִּישׁ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יא">יא</span>
וַאֲמַר משֶׁה קֳדָם יְיָ לְמָא אַבְאֶשְׁתָּא לְעַבְדָךְ וּלְמָא לָא אַשְׁכָּחִית רַחֲמִין קֳדָמָךְ לְשַׁוָאָה יָת מַטוּל כָּל עַמָא הָדֵין עָלָי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יב">יב</span>
הֲאַב אֲנָא לְכָל עַמָא הָדֵין אִם בְּנַי אִנוּן דְאָמְרֵתּ לִי סוֹבַרְהִי בְתוּקְפָךְ כְּמָא דִמְסוֹבַר תֻּרְבְּיָנָא יָת יַנְקָא עַל אַרְעָא דִי קַיֵמְתָּא לַאֲבָהָתוֹהִי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יג">יג</span>
מְנַן לִי בִּשְׂרָא לְמִיתַּן לְכָל עַמָא הָדֵין אֲרֵי בָּכַן עֲלַי לְמֵימַר הַב לָנָא בִשְׂרָא וְנֵיכוּל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יד">יד</span>
לֵית אֲנָא יָכִיל בִּלְחוֹדִי לְסוֹבָרָא יָת כָּל עַמָא הָדֵין אֲרֵי יַקִיר מִנִי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, טו">טו</span>
וְאִם כְּדֵין אַתְּ עָבֵד לִי קְטָלְנִי כְעַן קְטוֹל אִם אַשְׁכָּחִית רַחֲמִין קֳדָמָךְ וְלָא אֶחֱזֵי בְּבִישְׁתִּי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, טז">טז</span>
וַאֲמַר יְיָ לְמשֶׁה כְּנוֹשׁ קֳדָמַי שַׁבְעִין גַבְרָא מִסָבֵי יִשְׂרָאֵל דִי יְדַעַתְּ אֲרֵי אִנוּן סָבֵי עַמָא וְסַרְכוֹהִי וְתַדְבֵּר יָתְהוֹן לְמַשְׁכַּן זִמְנָא וְיִתְעַתְּדוּן תַּמָן עִמָךְ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יז">יז</span>
וְאִתְגְלֵי וַאֲמַלֵל עִמָךְ תַּמָן וַאֲרַבֵּי מִן רוּחָא דִי עֲלָךְ וֶאֱשַׁוֵּי עֲלֵיהוֹן וִיסוֹבְרוּן עִמָךְ בְּמַטוּל עַמָא וְלָא תְסוֹבַר אַתְּ בִּלְחוֹדָךְ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יח">יח</span>
וּלְעַמָא תֵימַר אִזְדַמְנוּ לִמְחַר וְתֵיכְלוּן בִּשְׂרָא אֲרֵי בְּכִיתוּן קֳדָם יְיָ לְמֵימַר מָן יֵכְלִנָנָא בִּשְׂרָא אֲרֵי טַב לָנָא בְּמִצְרָיִם וְיִתֵּן יְיָ לְכוֹן בִּשְׂרָא וְתֵיכְלוּן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, יט">יט</span>
לָא יוֹמָא חַד תֵּיכְלוּן וְלָא תְרֵין יוֹמִין וְלָא חַמְשָׁא יוֹמִין וְלָא עַשְׂרָא יוֹמִין וְלָא עַשְׂרִין יוֹמִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כ">כ</span>
עַד יְרַח יוֹמִין עַד דִי תְקוּצוּן בֵּהּ וִיהֵי לְכוֹן לְתַקְלָא חֲלַף דְקַצְתּוּן יָת מֵימְרָא דַיְיָ דִשְׁכִנְתֵּהּ שַׁרְיַת בֵּינֵיכוֹן וּבְכִיתוּן קֳדָמוֹהִי לְמֵימַר לְמָא דְנַן נְפַקְנָא מִמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כא">כא</span>
וַאֲמַר משֶׁה שִׁית מְאָה אַלְפִין גַבְרָא רִגְלָאָה עַמָא דִי אֲנָא בֵינֵיהוֹן וְאַתְּ אֲמַרְתְּ בִּשְׂרָא אֶתֵּן לְהוֹן וְיֵיכְלוּן יְרַח יוֹמִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כב">כב</span>
הֲעָן וְתוֹרִין יִתְנַכְסוּן לְהוֹן הַיְסַפְּקוּן לְהוֹן אִם יָת כָּל נוּנֵי יַמָא יִתְכַנְשׁוּן לְהוֹן הַיְסַפְּקוּן לְהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כג">כג</span>
וַאֲמַר יְיָ לְמשֶׁה הֲמֵימְרָא דַיְיָ יִתְעַכָּב כְּעַן תֶּחֱזֵי הַיְעַרְעִנָךְ פִּתְגָמִי אִם לָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כד">כד</span>
וּנְפַק משֶׁה וּמַלִיל לְעַמָא יָת פִּתְגָמַיָא דַיְיָ וּכְנַשׁ שַׁבְעִין גַבְרָא מִסָבֵי עַמָא וַאֲקֵים יָתְהוֹן סְחוֹר סְחוֹר לְמַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כה">כה</span>
וְאִתְגְלִי יְיָ בַּעֲנָנָא וּמַלִיל עִמֵהּ וְרַבֵּי מִן רוּחָא דִי עֲלוֹהִי וִיהַב עַל שַׁבְעִין גַבְרָא סָבַיָא וַהֲוָה כַּד שְׁרַת עֲלֵיהוֹן רוּחַ נְבוּאָה וּמִתְנַבְּאִין וְלָא פָסְקִין:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כו">כו</span>
וְאִשְׁתַּאֲרוּ תְּרֵין גַבְרִין בְּמַשְׁרִיתָא שׁוּם חָד אֶלְדָד וְשׁוּם תִּנְיָנָא מֵידָד וּשְׁרַת עֲלֵיהוֹן רוּחַ נְבוּאָה וְאִנוּן בַּכְּתִיבַיָא וְלָא נְפָקוּ לְמַשְׁכְּנָא וְאִתְנַבִּיאוּ בְּמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כז">כז</span>
וּרְהַט עוּלֵמָא וְחַוֵי לְמשֶׁה וַאֲמַר אֶלְדָד וּמֵידָד מִתְנַבְּאִין בְּמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כח">כח</span>
וַאֲתֵב יְהוֹשֻׁעַ בַּר נוּן מְשֻׁמְשִׁנֵהּ דְמשֶׁה מֵעוּלֵמוֹהִי וַאֲמַר רִבּוֹנִי משֶׁה אֲסָרִנוּן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, כט">כט</span>
וַאֲמַר לֵהּ משֶׁה הֲקִנְאָתִי אַתְּ מְקַנֵא לִי רְעֵינָא פוּן דִיהוֹן כָּל עַמָא דַיְיָ נְבִיאִין אֲרֵי יִתֵּן יְיָ יָת רוּחַ נְבוּאֲתֵהּ עֲלֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, ל">ל</span>
וְאִתְכְּנֵשׁ משֶׁה לְמַשְׁרִיתָא הוּא וְסָבֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, לא">לא</span>
וְרוּחָא נְטַל מִן קֳדָם יְיָ וְאַפְרַח שְׂלָיו מִן יַמָא וּרְמָא עַל מַשְׁרִיתָא כְּמַהֲלַךְ יוֹמָא לְכָא וּכְמַהֲלַךְ יוֹמָא לְכָא סְחוֹר סְחוֹר לְמַשְׁרִיתָא וּכְרוּם תַּרְתֵּין אַמִין עַל אַפֵּי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, לב">לב</span>
וְקָם עַמָא כָּל יוֹמָא הַהוּא וְכָל לֵילְיָא וְכָל יוֹמָא דְבַתְרוֹהִי וּכְנָשׁוּ יָת שְׂלָיו דְאַזְעַר כְּנַשׁ עַשְׂרָא דְגוֹרִין וּשְׁטָחוּ לְהוֹן מַשְׁטִיחִין סְחוֹר סְחוֹר לְמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, לג">לג</span>
בִּשְׂרָא עַד כְּעַן בֵּין שִׁנֵיהוֹן עַד לָא פְסַק וְרָגְזָא דַיְיָ תְּקֵיף בְּעַמָא וּקְטַל יְיָ בְּעַמָא קְטוֹל סַגִי לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, לד">לד</span>
וּקְרָא יָת שְׁמָא דְאַתְרָא הַהוּא קִבְרֵי דִמְשַׁאֲלֵי אֲרֵי תַמָן קְבָרוּ יָת עַמָא דְשָׁאִילוּ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יא, לה">לה</span>
מִקִבְרֵי דִמְשַׁאֲלֵי נְטָלוּ עַמָא לַחֲצֵרוֹת וַהֲווֹ בַּחֲצֵרוֹת: <B>[פ]</B><p dir="rtl">
<h3 dir="rtl" id="i_onqelus, פרשת בהעלתך, פרק יב">פרק-יב</h3><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, א">א</span>
וּמַלֵלַת מִרְיָם וְאַהֲרֹן בְּמשֶׁה עַל עֵסַק אִתְּתָא שַׁפִּרְתָּא דִי נְסִיב אֲרֵי אִתְּתָא שַׁפִּרְתָּא דִנְסִיב רָחִיק:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ב">ב</span>
וַאֲמָרוּ הַלְחוֹד בְּרַם בְּמשֶׁה מַלִיל יְיָ הֲלָא אַף עִמָנָא מַלִיל וּשְׁמִיעַ קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ג">ג</span>
וְגַבְרָא משֶׁה עִנְוְתָן לַחֲדָא מִכֹּל אֱנָשָׁא דִי עַל אַפֵי אַרְעָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ד">ד</span>
וַאֲמַר יְיָ בִּתְכֵּף לְמשֶׁה וּלְאַהֲרֹן וּלְמִרְיָם פּוּקוּ תְלָתֵיכוֹן לְמַשְׁכַּן זִמְנָא וּנְפָקוּ תְּלָתֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ה">ה</span>
וְאִתְגְלֵי יְיָ בְּעַמוּדָא דַעֲנָנָא וְקָם בִּתְרַע מַשְׁכְּנָא וּקְרָא אַהֲרֹן וּמִרְיָם וּנְפָקוּ תַּרְוֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ו">ו</span>
וַאֲמַר שְׁמָעוּ כְעַן פִּתְגָמָי אִם יְהוֹן לְכוֹן נְבִיאִין אֲנָא יְיָ בְּחֶזְוָן אֲנָא מִתְגְלֵי לְהוֹן בְּחֶלְמִין אֲנָא מְמַלֵל עִמְהוֹן:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ז">ז</span>
לָא כֵן עַבְדִי משֶׁה בְּכָל בֵּיתִי מְהֵימָן הוּא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ח">ח</span>
מַמְלַל עִם מַמְלַל מַלֶלְנָא עִמֵהּ בְּחֵזוּ וְלָא בְחִדְוָן וּדְמוּת יְקָרָא דַיְיָ מִסְתַּכַּל וּמָא דֵין לָא דְחֶלְתּוּן לְמַלָלָא בְּעַבְדִי בְמשֶׁה:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, ט">ט</span>
וּתְקֵיף רוּגְזָא דַיְיָ בְּהוֹן וְאִסְתַּלֵק:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, י">י</span>
וַעֲנָנָא אִסְתַּלַק מֵעִלָוֵי מַשְׁכְּנָא וְהָא מִרְיָם חַוְרָא כְּתַלְגָא וְאִתְפְּנֵי אַהֲרֹן לְוָת מִרְיָם וְהָא סְגִירָת:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, יא">יא</span>
וַאֲמַר אַהֲרֹן לְמשֶׁה בְּבָעוּ רִבּוֹנִי לָא כְעַן תְּשַׁוִי עֲלָנָא חוֹבָא דְאִטְפַּשְׁנָא וְדִי סָרֲחְנָא:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, יב">יב</span>
לָא כְעַן תִּתְרַחֵק דָא מִבֵּינָנָא אֲרֵי אֲחַתָנָא הִיא צַלִי כְעַן עַל בִּסְרָא מִיתָא הָדֵין דִי בָהּ וְיִתָּסֵי:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, יג">יג</span>
וְצַלִי משֶׁה קֳדָם יְיָ לְמֵימָר אֱלָהָא בְּבָעוּ אַסֵי כְעַן יָתָהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, יד">יד</span>
וַאֲמַר יְיָ לְמשֶׁה וְאִלוּ אָבוּהָא מִנְזַף נְזִיף בָּהּ הֲלָא תִתְכְּלֵם שַׁבְעָא יוֹמִין תִּסְתַּגֵר שַׁבְעָא יוֹמִין מִבָּרָא לְמַשְׁרִיתָא וּבָתַר כֵּן תִּתְכְּנֵשׁ:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, טו">טו</span>
וְאִסְתְּגָרַת מִרְיָם מִבָּרָא לְמַשְׁרִיתָא שַׁבְעָא יוֹמִין וְעַמָא לָא נְטַל עַד דְאִתְכְּנֵשַׁת מִרְיָם:<p dir="rtl">
<span dir="rtl" class="inlineHeader" id="i_onqelus, פרשת בהעלתך, פרק יב, טז">טז</span>
וּבָתַר כֵּן נְטָלוּ עַמָא מֵחֲצֵרוֹת וּשְׁרוֹ בְּמַדְבְּרָא דְפָארָן: <B>[פפפ]</B><p dir="rtl">
<h2 dir="rtl" id="i_onqelus, פרשת שלח לך">פרשת שלח לך</h2><p dir="rtl">
<h3 dir="rtl" id="i_onqelus, פרשת שלח לך, פרק יג">פרק-יג</h3><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ב">ב</span>
שְׁלַח לָךְ גֻבְרִין וִיאַלְלוּן יָת אַרְעָא דִכְנָעַן דִי אֲנִי יָהֵב לִבְנֵי יִשְׂרָאֵל גַבְרָא חַד גַבְרָא חַד לְשִׁבְטָא דַאֲבָהָתוֹהִי תְּשַׁלְחוּן כֹּל רַבָּא דִבְהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ג">ג</span>
וּשְׁלַח יָתְהוֹן משֶׁה מִמַדְבְּרָא דְפָארָן עַל מֵימְרָא דַיְיָ כֻּלְהוֹן גֻבְרִין רֵישֵׁי בְנֵי יִשְׂרָאֵל אִנוּן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ד">ד</span>
וְאִלֵין שְׁמָהַתְהוֹן לְשִׁבְטָא דִרְאוּבֵן שַׁמוּעַ בַּר זַכּוּר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ה">ה</span>
לְשִׁבְטָא דְשִׁמְעוֹן שָׁפָט בַּר חוֹרִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ו">ו</span>
לְשִׁבְטָא דִיהוּדָה כָּלֵב בַּר יְפֻנֶה:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ז">ז</span>
לְשִׁבְטָא דְיִשָׂשׂכָר יִגְאָל בַּר יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ח">ח</span>
לְשִׁבְטָא דְאֶפְרַיִם הוֹשֵׁעַ בַּר נוּן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ט">ט</span>
לְשִׁבְטָא דְבִנְיָמִן פַּלְטִי בַּר רָפוּא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, י">י</span>
לְשִׁבְטָא דִזְבוּלֻן גַדִיאֵל בַּר סוֹדִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יא">יא</span>
לְשִׁבְטָא דְיוֹסֵף לְשִׁבְטָא דִמְנַשֶׁה גַדִי בַּר סוּסִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יב">יב</span>
לְשִׁבְטָא דְדָן עַמִיאֵל בַּר גְמַלִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יג">יג</span>
לְשִׁבְטָא דְאָשֵׁר סְתוּר בַּר מִיכָאֵל:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יד">יד</span>
לְשִׁבְטָא דְנַפְתָּלִי נַחְבִּי בַּר וָפְסִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, טו">טו</span>
לְשִׁבְטָא דְגָד גְאוּאֵל בַּר מָכִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, טז">טז</span>
אִלֵין שְׁמָהַת גֻבְרַיָא דִי שְׁלַח משֶׁה לְאַלָלָא יָת אַרְעָא וּקְרָא משֶׁה לְהוֹשֵׁעַ בַּר נוּן יְהוֹשֻׁעַ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יז">יז</span>
וּשְׁלַח יָתְהוֹן משֶׁה לְאַלָלָא יָת אַרְעָא דִכְנָעַן וַאֲמַר לְהוֹן סָקוּ דָא בִּדְרוֹמָא וְתִסְקוּן לְטוּרָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יח">יח</span>
וְתֶחֱזוּן יָת אַרְעָא מָה הִיא וְיָת עַמָא דְיָתֵב עֲלַהּ הֲתַקִיף הוּא אִם חֲלָשׁ הַזְעֵר הוּא אִם סַגִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, יט">יט</span>
וּמָה אַרְעָא דִי הוּא יָתֵב בָּהּ הֲטָבָא הִיא אִם בִּישָׁא וּמָה קִרְוַיָא דִי הוּא יָתֵב בְהוֹן הַבְּפַצְחִין אִם בִּכְרַכִּין:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כ">כ</span>
וּמָה אַרְעָא הֲעַתִּירָא הִיא אִם מִסְכֵּנָא הֲאִית בַּהּ אִילָנִין אִם לָא וְתִתְקְפוּן וְתִסְבוּן מֵאִבָּא דְאַרְעָא וְיוֹמַיָא יוֹמֵי בִּכּוּרֵי עִנְבִין:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כא">כא</span>
וסְלִיקוּ וְאַלִילוּ יָת אַרְעָא מִמַדְבְּרָא דְצִין עַד רְחוֹב לִמְטֵי חֲמָת:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כב">כב</span>
וּסְלִיקוּ בְדָרוֹמָא וַאֲתָא עַד חֶבְרוֹן וְתַמָן אֲחִימָן שֵׁשַׁי וְתַלְמַי בְּנֵי גִבָּרַיָא וְחֶבְרוֹן שְׁבַע שְׁנִין אִתְבְּנִיאַת קֳדָם טָנֵס דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כג">כג</span>
וַאֲתוֹ עַד נַחֲלָא דְאִתְכָּלָא וּקְצוֹ מִתַּמָן עוֹבַרְתָּא וְאַתְכַּל עִנְבִין חַד וּנְטָלוֹהִי בַאֲרִיחָא בִּתְרֵין וּמִן רִמוֹנַיָא וּמִן תְּאֵנַיָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כד">כד</span>
לְאַתְרָא הַהוּא קְרָא נַחְלָא דְאִתְכָּלָא עַל עֵסַק אִתְכָּלָא דִקְצוֹ מִתַּמָן בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כה">כה</span>
וְתָבוּ מִלְאַלָלָא יָת אַרְעָא מִסוֹף אַרְבְּעִין יוֹמִין:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כו">כו</span>
וַאֲזָלוּ וְאָתוּ לְוַת משֶׁה וּלְוַת אַהֲרֹן וּלְוַת כָּל כְּנִשְׁתָּא דִבְנֵי יִשְׂרָאֵל לְמַדְבְּרָא דְפָארָן לִרְקָם וַאֲתִיבוּ יָתְהוֹן פִּתְגָמָא וְיָת כָּל כְּנִשְׁתָּא וְאַחֲזֵיאֻנוּן יָת אִבָּא דְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כז">כז</span>
וְאִשְׁתָּעִיאוּ לֵהּ וַאֲמָרוּ אֲתֵינָא לְאַרְעָא דִי שְׁלַחְתָּנָא וְאַף עַבְדָא חֲלַב וּדְבַשׁ הִיא וְדֵין אִבַּהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כח">כח</span>
לְחוֹד אֲרֵי תַקִיף עַמָא דְיָתֵב בְּאַרְעָא וְקִרְוַיָא כְּרִיכָן רַבְרְבִין לַחֲדָא וְאַף בְּנֵי גִבָּרַיָא חֲזֵינָא תַמָן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, כט">כט</span>
עֲמַלְקָאָה יָתֵב בַּאֲרַע דָרוֹמָא וְחִתָּאָה וִיבוּסָאָה וֶאֱמוֹרָאָה יָתֵב בְּטוּרָא וּכְנַעֲנָאָה יָתֵב עַל יַמָא וְעַל כֵּיף יַרְדְנָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, ל">ל</span>
וַאֲצֵית כָּלֵב יָת עַמָא לְמשֶׁה וַאֲמַר מֵיסַק נִיסַק וְנִירַת יָתַהּ אֲרֵי מֵיכַל נֵיכוּל לָהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, לא">לא</span>
וְגֻבְרַיָא דִי סְלִיקוּ עִמֵהּ אֲמָרוּ לָא נֵיכוֹל לְמֵיסַק לְוַת עַמָא אֲרֵי תַּקִיף הוּא מִנָנָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, לב">לב</span>
וְאַפִּיקוּ שׁוּם בִּישׁ עַל אַרְעָא דִי אַלִילוּ יָתָהּ לְוַת בְּנֵי יִשְׂרָאֵל לְמֵימָר אַרְעָא דִי עֲבַרְנָא בָהּ לְאַלָלָא יָתָהּ אַרְעָא מְקַטְלָא יַתְבָהָא הִיא וְכָל עַמָא דִי חֲזֵינָא בְגַוָהּ אֱנָשִׁין דְמִשְׁחָן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יג, לג">לג</span>
וְתַמָן חֲזֵינָא יָת גִבָּרַיָא בְּנֵי עֲנָק מִן גִבָּרַיָא וַהֲוֵינָא בְעֵינֵי נַפְשָׁנָא כְּקַמְצִין וְכֵן הֲוֵינָא בְּעֵינֵיהוֹן:<p dir="rtl">
<h3 dir="rtl" id="i_onqelus, פרשת שלח לך, פרק יד">פרק-יד</h3><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, א">א</span>
וַאֲרֵימַת כָּל כְּנִשְׁתָּא וִיהָבוּ יָת קָלְהוֹן וּבְכוֹ עַמָא בְּלֵילְיָא הַהוּא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ב">ב</span>
וְאִתְרַעֲמוּ עַל משֶׁה וְעַל אַהֲרֹן כֹּל בְּנֵי יִשְׂרָאֵל וַאֲמָרוּ לְהוֹן כָּל כְּנִשְׁתָּא לְוַי דְמִיתְנָא בְּאַרְעָא דְמִצְרַיִם אוֹ בְּמַדְבְּרָא הָדֵין לְוַי דְמִיתְנָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ג">ג</span>
וּלְמָא יְיָ מָעֵל יָתָנָא לְאַרְעָא הָדָא לְּמִנְפַּל בְּחַרְבָּא נְשָׁנָא וְטַפְלָנָא יְהוֹן לְבִזָא הֲלָא טַב לָנָא דִי נְתוּב לְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ד">ד</span>
וַאֲמָרוּ גְבַר לַאֲחוֹהִי נְמַנֵי רֵישָׁא וּנְתוּב לְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ה">ה</span>
וּנְפַל משֶׁה וְאַהֲרֹן עַל אַפֵּיהוֹן קֳדָם כָּל קְהַל כְּנִשְׁתָּא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ו">ו</span>
וִיהוֹשֻׁעַ בַּר נוּן וְכָלֵב בַּר יְפֻנֶה מִן מְאַלְלֵי יָת אַרְעָא בְּזָעוּ לְבוּשֵׁיהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ז">ז</span>
וַאֲמָרוּ לְכָל כְּנִשְׁתָּא דִבְנֵי יִשְׂרָאֵל לְמֵימָר אַרְעָא דִי עֲבַרְנָא בָהּ לְאַלָלָא יָתַהּ טָבָא אַרְעָא לַחֲדָא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ח">ח</span>
אִם רַעֲוָא בָנָא קֳדָם יְיָ וְיָעֵל יָתָנָא לְאַרְעָא הָדָא וְיִתְּנִנַהּ לָנָא אַרְעָא דִי הִיא עַבְדָא חֲלַב וּדְבָשׁ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ט">ט</span>
בְּרַם בְּמֵימְרָא דַיְיָ לָא תִמְרְדוּן וְאַתּוּן לָא תִדְחֲלוּן מִן עַמָא דְאַרְעָא אֲרֵי בִידָנָא מְסִירִין אִנוּן עֲדָא תָקְפְהוֹן מִנְהוֹן וּמֵימְרָא דַיְיָ בְּסַעְדָנָא לָא תִדְחֲלוּן מִנְהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, י">י</span>
וַאֲמָרוּ כָּל כְּנִשְׁתָּא לְמִרְגַם יַתְהוֹן בְּאַבְנַיָא וִיקָרָא דַיְיָ אִתְגְלֵי בְּמַשְׁכַּן זִמְנָא לְכָל בְּנֵי יִשְׂרָאֵל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יא">יא</span>
וַאֲמַר יְיָ לְמשֶׁה עַד אֵימָתַי יְהוֹן מְרַגְזִין קֳדָמַי עַמָא הָדֵין וְעַד אֵימָתַי לָא יְהֵימְנוּן בְּמֵימְרִי בְּכֹל אָתַיָא דִי עֲבָדִית בֵּינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יב">יב</span>
אֶמְחִנוּן בְּמוֹתָא וַאֲשֵׁצִנוּן וְאֶעְבֵּד יָתָךְ לְעַם רַב וְתַקִיף מִנְהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יג">יג</span>
וַאֲמַר משֶׁה קֳדָם יְיָ וְיִשְׁמְעוּן מִצְרָאֵי אֲרֵי אַסֶקְתָּא בְחֵילָךְ יָת עַמָא הָדֵין מִבֵּינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יד">יד</span>
וְיֵימְרוּן לְיָתֵב אַרְעָא הָדָא דִשְׁמָעוּ אֲרֵי אַתְּ יְיָ דִשְׁכִנְתָּךְ שַׁרְיַת בְּגוֹ עַמָא הָדֵין דִי בְעֵינֵיהוֹן חָזַן שְׁכִינַת יְקָרָא דַיְיָ וַעֲנָנָךְ מַטֵל עִלַוֵהוֹן וּבְעַמוּדָא דַעֲנָנָא אַתְּ מְדַבַּר קֳדָמֵיהוֹן בִּימָמָא וּבְעַמוּדָא דְאֵשָׁתָא בְּלֵילְיָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, טו">טו</span>
וּתְקַטֵּל יָת עַמָא הָדֵין כְּגַבְרָא חָד וְיֵימְרוּן עַמְמַיָא דִי שְׁמָעוּ יָת שְׁמַע גְבֻרְתָּךְ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, טז">טז</span>
מִדְלֵית יוּכְלָא קֳדָם יְיָ לְאָעָלָא יָת עַמָא הָדֵין לְאַרְעָא דִי קַיֵם לְהוֹן וְקַטְלִנוּן בְּמַדְבְּרָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יז">יז</span>
וּכְעַן סַגִי כְעַן חֵילָא (מִן) קֳדָם יְיָ כְּמָא דִי מַלֵילְתָּא לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יח">יח</span>
יְיָ מַרְחֵק רְגַז וּמַסְגֵי לְמֶעְבַּד טַבְוָן (וּקְשׁוֹט) שָׁבֵק לַעֲוָיָן וְלִמְרוֹד וּלְחוֹבִין סַלַח לִדְתַיְיבִין לְאוֹרַיְתֵהּ וּדְלָא תַיְיבִין לָא מְזַכֵּי מַסְעַר חוֹבֵי אֲבָהָן עַל בְּנִין מְרָדִין עַל דַר תְּלִיתָאֵי וְעַל דַר רְבִיעָאֵי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, יט">יט</span>
שְׁבוֹק כְּעַן לְחוֹבֵי עַמָא הָדֵין כִּסְגִיאוּת טַבְוָתָךְ וּכְמָא דִי שְׁבַקְתָּא לְעַמָא הָדֵין מִמִצְרַיִם וְעַד כְּעָן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כ">כ</span>
וַאֲמַר יְיָ שְׁבָקִית כְּפִתְגָמָךְ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כא">כא</span>
וּבְרַם קַיָים אֲנָא וּמַלְיָא יְקָרָא דַיְיָ יָת כָּל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כב">כב</span>
אֲרֵי כָל גֻבְרַיָא דַחֲזוֹ יָת יְקָרִי וְיָת אַתְוָתַי דִי עֲבָדִית בְּמִצְרַיִם וּבְמַדְבְּרָא וְנַסִיאוּ קֳדָמַי דְנַן עֲשַׂר זִמְנִין וְלָא קַבִּילוּ בְּמֵימְרִי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כג">כג</span>
אִם יֶחֶזוּן יָת אַרְעָא דִי קַיֵמִית לַאֲבָהַתְהוֹן וְכָל דְאַרְגִיזוּ קֳדָמַי לָא יֶחֱזִנַהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כד">כד</span>
וְעַבְדִי כָלֵב חֲלַף דַהֲוָה רוּחַ אוֹחֲרִי עִמֵהּ וְאַשְׁלֵם בָּתַר דַחַלְתִּי וְאַעֵלִנֵהּ לְאַרְעָא דִי עַאל לְתַמָן וּבְנוֹהִי יְתַרְכִנַהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כה">כה</span>
וַעֲמַלְקָאָה וּכְנַעֲנָאָה יָתֵב בְּמֵישְׁרָא מְחַר אִתְפְּנוּ וְטוּלוּ לְכוֹן לְמַדְבְּרָא אוֹרַח יַמָא דְסוּף: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כו">כו</span>
וּמַלִיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כז">כז</span>
עַד אֵימָתַי לִכְנִשְׁתָּא בִישָׁתָא הָדָא דִי אִנוּן מִתְרַעֲמִין עָלָי יָת תֻּרְעֲמַת בְּנֵי יִשְׂרָאֵל דִי אִנוּן מִתְרַעֲמִין עֲלַי שְׁמִיעַ קֳדָמָי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כח">כח</span>
אֱמַר לְהוֹן קַיָם אֲנָא אֲמַר יְיָ אִם לָא כְּמָא דִי מַלֵילְתּוּן קֳדָמָי כֵּן אֶעְבֵּד לְכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, כט">כט</span>
בְּמַדְבְּרָא הָדֵין יִפְּלוּן פִּגְרֵיכוֹן וְכָל מִנְיָנֵיכוֹן לְכָל חֻשְׁבַּנְכוֹן מִבַּר עַשְׂרִין שְׁנִין וּלְעֵלָא דִי אִתְרַעַמְתּוּן עֲלָי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, ל">ל</span>
אִם אַתּוּן תֵּעֲלוּן לְאַרְעָא דִי קַיֵמִית בְמֵימְרִי לְאַשְׁרָאָה יַתְכוֹן בַּהּ אֱלָהֵן כָּלֵב בַּר יְפֻנֶה וִיהוֹשֻׁעַ בַּר נוּן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לא">לא</span>
וְטַפְלְכוֹן דִי אֲמַרְתּוּן לְבִזָא יְהֵי וְאָעֵל יַתְהוֹן וְיֵדְעוּן יָת אַרְעָא דִי קַצְתּוּן בַּהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לב">לב</span>
וּפִגְרֵיכוֹן דִי לְכוֹן יִפְּלוּן בְּמַדְבְּרָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לג">לג</span>
וּבְנֵיכוֹן יְהוֹן מְאַחֲרִין בְּמַדְבְּרָא אַרְבְּעִין שְׁנִין וִיקַבְּלוּן יָת חוֹבֵיכוֹן עַד דִיסוּפוּן פִגְרֵיכוֹן בְּמַדְבְּרָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לד">לד</span>
בְּמִנְיַן יוֹמַיָא דִי אַלֶלְתּוּן יָת אַרְעָא אַרְבְּעִין יוֹמִין יוֹמָא לְשַׁתָּא יוֹמָא לְשַׁתָּא תְּקַבְּלוּן יָת חוֹבֵיכוֹן אַרְבְּעִין שְׁנִין וְתִדְעוּן יָת דְאִתְרַעַמְתּוּן עֲלָי:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לה">לה</span>
אֲנָא יְיָ גְזָרִית בְּמֵימְרִי אִם לָא דָא אֶעְבֵּד לְכָל כְּנִשְׁתָּא בִישְׁתָא הָדָא דְאִזְדַמְנוּ עֲלָי בְּמַדְבְּרָא הָדֵין יְסוּפוּן וְתַמָן יְמוּתוּן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לו">לו</span>
וְגֻבְרַיָא דִי שְׁלַח משֶׁה לְאַלָלָא יָת אַרְעָא וְתָבוּ וְאַרְעִימוּ עֲלוֹהִי יָת כָּל כְּנִשְׁתָּא לְאַפָּקָא שׁוּם בִּישׁ עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לז">לז</span>
וּמִיתוּ גֻבְרַיָא דְאַפִּיקוּ שׁוּם בִּישׁ עַל אַרְעָא בְּמוֹתָנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לח">לח</span>
וִיהוֹשֻׁעַ בַּר נוּן וְכָלֵב בַּר יְפֻנֶה אִתְקַיְימוּ מִן גֻבְרַיָא הָאִנוּן דַאֲזָלוּ לְאַלָלָא יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, לט">לט</span>
וּמַלִיל משֶׁה יָת פִּתְגָמַיָא הָאִלֵין לְכָל בְּנֵי יִשְׂרָאֵל וְאִתְאַבָּלוּ עַמָא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מ">מ</span>
וְאַקְדִימוּ בְצַפְרָא וּסְלִיקוּ לְרֵישׁ טוּרָא לְמֵימָר הָא אֲנַחְנָא סָלְקִין לְאַתְרָא דִי אֲמַר יְיָ אֲרֵי חַבְנָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מא">מא</span>
וַאֲמַר משֶׁה לְמָא דְנַן אַתּוּן עָבְרִין עַל גְזֵרַת מֵימְרָא דַיְיָ וְהִיא לָא תַצְלָח:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מב">מב</span>
לָא תִסְקוּן אֲרֵי לֵית שְׁכִנְתָּא דַיְיָ בֵּינֵיכוֹן וְלָא תִתַּבְּרוּן קֳדָם בַּעֲלֵי דְבָבֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מג">מג</span>
אֲרֵי עֲמַלְקָאָה וּכְנַעֲנָאָה תַמָן קֳדָמֵיכוֹן וְתִפְּלוּן בְּחַרְבָּא אֲרֵי עַל כֵּן תַּבְתּוּן מִבָּתַר פּוּלְחָנָא דַיְיָ וְלָא יְהֵי מֵימְרָא דַיְיָ בְּסַעְדְכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מד">מד</span>
וְאַרְשָׁעוּ לְמִסַק לְרֵישׁ טוּרָא וַאֲרוֹן קְיָמָא דַיְיָ וּמשֶׁה לָא עֲדוֹ מִגוֹ מַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק יד, מה">מה</span>
וּנְחַת עֲמַלְקָאָה וּכְנַעֲנָאָה דְיָתֵב בְּטוּרָא הַהוּא וּמְחֻנוּן וּטְרָדֻנוּן עַד חָרְמָה: <B>[פ]</B><p dir="rtl">
<h3 dir="rtl" id="i_onqelus, פרשת שלח לך, פרק טו">פרק-טו</h3><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ב">ב</span>
מַלֵל עִם בְּנֵי יִשְׂרָאֵל וְתֵימַר לְהוֹן אֲרֵי תֵעֲלוּן לַאֲרַע מוֹתְבָנֵיכוֹן דִי אֲנָא יָהֵב לְכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ג">ג</span>
וְתַעְבְּדוּן קֻרְבָּנָא קָדָם יְיָ עֲלָתָא אוֹ נִכְסַת קוּדְשַׁיָא לְאַפְרָשָׁא נִדְרָא אוֹ בִנְדַבְתָּא אוֹ בְּמוֹעֲדֵיכוֹן לְמֶעְבַּד לְאִתְקַבָּלָא בְרַעֲוָא קֳדָם יְיָ מִן תּוֹרֵי אוֹ מִן עָנָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ד">ד</span>
וִיקָרֵב דִמְקָרֵב קֻרְבָּנֵהּ קֳדָם יְיָ מִנְחָתָא סֻלְתָּא עַשְׂרוֹנָא דְפִילָא בְּרַבְעוּת הִינָא מִשְׁחָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ה">ה</span>
וְחַמְרָא לְנִסְכָּא רַבְעוּת הִינָא תַּעְבֵּד עַל עֲלָתָא אוֹ לְנִכְסַת קוּדְשַׁיָא לְאִמְרָא חָד:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ו">ו</span>
אוֹ לְדִכְרָא תַּעְבֵּד מִנְחָתָא סֻלְתָּא תְּרֵין עַשְׂרוֹנִין דְפִילָא בִמְשַׁח תַּלְתּוּת הִינָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ז">ז</span>
וְחַמְרָא לְנִסְכָּא תַּלְתּוּת הִינָא תְּקָרֵב לְאִתְקַבָּלָא בְרַעֲוָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ח">ח</span>
וַאֲרֵי תַעְבֵּד בַּר תּוֹרֵי עֲלָתָא אוֹ נִכְסַת קוּדְשַׁיָא לְפָרָשָׁא נִדְרָא אוֹ נִכְסַת קוּדְשַׁיָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ט">ט</span>
וִיקָרֵב עַל בַּר תּוֹרֵי מִנְחָתָא סֻלְתָּא תְּלָתָא עַשְׂרוֹנִין דְפִילָא בִמְשַׁח פַּלְגוּת הִינָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, י">י</span>
וְחַמְרָא תְּקָרֵב לְנִסְכָּא פַּלְגוּת הִינָא קֻרְבַּן דְמִתְקַבֵּל בְּרַעֲוָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יא">יא</span>
כְּדֵין יִתְעֲבֵיד לְתוֹרָא חַד אוֹ לְדִכְרָא חָד אוֹ לְאִמַר בְּאִמְרַיָא אוֹ בְעִזַיָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יב">יב</span>
כְּמִנְיָן דִי תַעְבְּדוּן כְּדֵין תַּעְבְּדוּן לְחַד כְּמִנְיָנֵהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יג">יג</span>
כָּל יַצִיבָא יַעְבֵּד כְּדֵין יָת אִלֵין לְקָרָבָא קֻרְבַּן דְמִתְקַבֵּל בְּרַעֲוָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יד">יד</span>
וַאֲרֵי יִתְגַיַר עִמְכוֹן גִיוֹרָא אוֹ דִי בֵינֵיכוֹן לְדָרֵיכוֹן וְיַעְבֵּד קֻרְבַּן דְמִתְקַּבֵּל בְּרַעֲוָא קֳדָם יְיָ כְּמָא דִי תַעְבְּדוּן כֵּן יַעְבֵּד:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, טו">טו</span>
קְהָלָא קְיָמָא חַד לְכוֹן וּלְגִיוֹרָא דְיִתְגַיָר קְיַם עָלָם לְדָרֵיכוֹן כְּוַתְכוֹן כְּגִיוֹרָא יְהֵי קָדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, טז">טז</span>
אוֹרַיְתָא חֲדָא וְדִינָא חַד יְהֵי לְכוֹן וּלְגִיוֹרָא דְיִתְגַיַר עִמְכוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יז">יז</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יח">יח</span>
מַלֵל עִם בְּנֵי יִשְׂרָאֵל וְתֵימַר לְהוֹן בְּמֵעַלְכוֹן לְאַרְעָא דִי אֲנָא מָעֵל יָתְכוֹן לְתַמָן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, יט">יט</span>
וִיהֵי בְמֵיכַלְכוֹן מִלַחְמָא דְאַרְעָא תַּפְרְשׁוּן אַפְרָשׁוּתָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כ">כ</span>
רֵישׁ אַצְוַתְכוֹן חַלְתָא תַּפְרְשׁוּן אַפְרָשׁוּתָא כְּמָא דִי מַפְרְשִׁין מִן אִדְרָא כֵּן תַּפְרְשׁוּן יָתַהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כא">כא</span>
מֵרֵישׁ אַצְוַתְכוֹן תִּתְּנוּן קֳדָם יְיָ אַפְרָשׁוּתָא לְדָרֵיכוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כב">כב</span>
וַאֲרֵי תִשְׁתְּלוּן וְלָא תַעְבְּדוּן יָת כָּל פִּקוֹדַיָא הָאִלֵין דִי מַלִיל יְיָ עִם משֶׁה:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כג">כג</span>
יָת כָּל דִי פַקִיד יְיָ יָתְכוֹן בִּידָא דְמשֶׁה מִן יוֹמָא דִי פָקִיד יְיָ וּלְהָלָא לְדָרֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כד">כד</span>
וִיהֵי אִם מֵעֵינֵי כְנִשְׁתָּא אִתְעֲבִדַת לְשָׁלוּ וְיַעְבְּדוּן כָּל כְּנִשְׁתָּא תּוֹר בַּר תּוֹרֵי חַד לַעֲלָתָא לְאִתְקַבָּלָא בְרַעֲוָא קֳדָם יְיָ וּמִנְחָתֵהּ וְנִסְכֵּהּ כִּדְחָזֵי וּצְפִיר בַּר עִזֵי חַד לְחַטָּאתָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כה">כה</span>
וִיכַפַּר כַּהֲנָא עַל כָּל כְּנִשְׁתָּא דִבְנֵי יִשְׂרָאֵל וְיִשְׁתְּבֵק לְהוֹן אֲרֵי שָׁלוּתָא הִיא וְאִנוּן אַיְתִיאוּ יָת קֻרְבַּנְהוֹן קֻרְבָּנָא קֳדָם יְיָ וְחוֹבַתְהוֹן קֳדָם יְיָ עַל שָׁלוּתְהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כו">כו</span>
וְיִשְׁתְּבֵק לְכָל כְּנִשְׁתָּא דִבְנֵי יִשְׂרָאֵל וּלְגִיוֹרָא דְיִתְגַיַר בֵּינֵיהוֹן אֲרֵי לְכָל עַמָא בְּשָׁלוּתָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כז">כז</span>
וְאִם אֱנַשׁ חַד יֵחוֹב בְּשָׁלוּ וִיקָרֵב עִזָא בַּת שַׁתַּהּ לְחַטָאתָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כח">כח</span>
וִיכַפַּר כַּהֲנָא עַל אֱנַשׁ דְאִשְׁתְּלֵי בְּמֵחֲבֵהּ בְּשָׁלוּ קֳדָם יְיָ לְכַפָּרָא עֲלוֹהִי וְיִשְׁתְּבֵק לֵהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, כט">כט</span>
יַצִיבָא בִּבְנֵי יִשְׂרָאֵל וּלְגִיוֹרָא דְיִתְגַיַר בֵּינֵיהוֹן אוֹרַיְתָא חֲדָא יְהֵי לְכוֹן לִדְיַעְבֵּד בְּשָׁלוּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, ל">ל</span>
וֶאֱנַשׁ דְיַעְבֵּד בְּרֵישׁ גְלֵי מִן יַצִיבַיָא וּמִן גִיוֹרַיָא קֳדָם יְיָ הוּא מַרְגֵז וְיִשְׁתֵּצֵי אֲנָשָׁא הַהִיא מִגוֹ עַמֵהּ:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לא">לא</span>
אֲרֵי עַל מֵימְרָא דַיְיָ בְּסַר וְיָת פִּקוּדוֹהִי אַשְׁנֵי אִשְׁתֵּצָאָה תִשְׁתֵּצֵי אֲנָשָׁא הַהִיא חוֹבֵיהּ בֵּיהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לב">לב</span>
וַהֲווֹ בְנֵי יִשְׂרָאֵל בְּמַדְבְּרָא וְאַשְׁכָּחוּ גַבְרָא כַּד מְגַבֵּב אָעִין בְּיוֹמָא דְשַׁבְּתָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לג">לג</span>
וְקָרִיבוּ יָתֵהּ דְאַשְׁכַּחוּ יָתֵהּ כַּד מְגַבֵּב אָעִין לְוָת משֶׁה וּלְוָת אַהֲרֹן וּלְוָת כָּל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לד">לד</span>
וַאֲסָרוּ יָתֵהּ בְּבֵית מַטְרָא אֲרֵי לָא אִתְפְּרֵשׁ לְהוֹן מָה דְיַעֲבְּדוּן לֵהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לה">לה</span>
וַאֲמַר יְיָ לְמשֶׁה אִתְקְטָלָא יִתְקְטֵל גַבְרָא רְגוּמוּ יָתֵיהּ בְּאַבְנַיָא כָּל כְּנִשְׁתָּא מִבָּרָא לְמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לו">לו</span>
וְאַפִּיקוּ יָתֵיהּ כָּל כְּנִשְׁתָּא לְמִבָּרָא לְמַשְׁרִיתָא וּרְגָמוּ יָתֵהּ בְּאַבְנַיָא וּמִית כְּמָא דִי פַקִיד יְיָ יָת משֶׁה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לז">לז</span>
וַאֲמַר יְיָ לְמשֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לח">לח</span>
מַלֵל עִם בְּנֵי יִשְׂרָאֵל וְתֵימַר לְהוֹן וְיַעֲבְּדוּן לְהוֹן כְּרוּסְפְּדִין עַל כַּנְפֵי כְסוּתְהוֹן לְדָרֵיהוֹן וְיִתְּנוּן עַל כְּרוּסְפְּדָא דְכַנְפָא חוּטָא דִתְכֶלְתָּא:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, לט">לט</span>
וִיהוֹן לְכוֹן לִכְרוּסְפְּדִין וְתֶחֱזוּן יָתֵיהּ וְתִדְכְּרוּן יָת כָּל פִּקוּדַיָא דַיְיָ וְתַעְבְּדוּן יָתְהוֹן וְלָא תִטְעוּן בָּתַר הִרְהוּר לִבְּכוֹן וּבָתַר חֵיזוּ עֵינֵיכוֹן דִי אַתּוּן טָּעַן בַּתְרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, מ">מ</span>
בְּדִיל דְתִדְכְּרוּן וְתַעְבְּדוּן יָת כָּל פִּקוּדָי וּתְהוֹן קַדִישִׁין קֳדָם אֱלָהָכוֹן:<p dir="rtl">
<span dir="rtl" class="inlineHeader" id="i_onqelus, פרשת שלח לך, פרק טו, מא">מא</span>
אֲנָא יְיָ אֱלָהָכוֹן דִי אַפֵּקִית יָתְכוֹן מֵאַרְעָא דְמִצְרַיִם לְמֵהֲוֵי לְכוֹן לֶאֱלָהָא אֲנָא יְיָ אֱלָהָכוֹן: <B>[פפפ]</B><p dir="rtl">
<h2 dir="rtl" id="i_onqelus, פרשת קרח">פרשת קרח</h2><p dir="rtl">
<h3 dir="rtl" id="i_onqelus, פרשת קרח, פרק טז">פרק-טז</h3><p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, א">א</span>
וְאִתְפְּלֵג קֹרַח בַּר יִצְהָר בַּר קְהָת בַּר לֵוִי וְדָתָן וַאֲבִירָם בְּנֵי אֱלִיאָב וְאוֹן בַּר פֶּלֶת בְּנֵי רְאוּבֵן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ב">ב</span>
וְקָמוּ לְאַפֵּי משֶׁה וְגֻבְרַיָא מִבְּנֵי יִשְׂרָאֵל מָאתָן וְחַמְשִׁין רַבְרְבֵי כְנִשְׁתָּא מְעַרְעֵי זְמַן אֱנָשִׁין דִשְׁמָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ג">ג</span>
וְאִתְכְּנָשׁוּ עַל משֶׁה וְעַל אַהֲרֹן וַאֲמָרוּ לְהוֹן סַגִי לְכוֹן אֲרֵי כָל כְּנִשְׁתָּא כֻּלְהוֹן קַדִישִׁין וּבֵינֵיהוֹן שַׁרְיָא שְׁכִנְתָּא דַיְיָ וּמָא דֵין אַתּוּן מִתְרַבְרְבִין עַל קְהָלָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ד">ד</span>
וּשְׁמַע משֶׁה וּנְפַל עַל אַפּוֹהִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ה">ה</span>
וּמַלִיל עִם קֹרַח וְעִם כָּל כְּנִשְׁתֵּהּ לְמֵימַר בְּצַפְרָא וִיהוֹדַע יְיָ יָת דְכָשַׁר לֵהּ וְיָת דְקַדִישׁ וִיקָרֵב לָקֳדָמוֹהִי וְיָת דִי יִתְרְעֵי בֵהּ יְקָרֵב לְשִׁמוּשֵׁהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ו">ו</span>
דָא עַבִידוּ סָבוּ לְכוֹן מַחְתְּיָן קֹרַח וְכָל כְּנִשְׁתֵּהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ז">ז</span>
וְהָבוּ בְהוֹן אֵשָׁתָא וְשַׁוִיאוּ עֲלֵיהוֹן קְטוֹרֶת בּוּסְמִין קֳדָם יְיָ מְחַר וִיהֵי גַבְרָא דְיִתְרְעֵי יְיָ הוּא קַדִישּׁ סַגִי לְכּוֹן בְּנֵי לֵוִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ח">ח</span>
וַאֲמַר משֶׁה לְקֹרַח שְׁמָעוּ כְעַן בְּנֵי לֵוִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ט">ט</span>
הַזְעֵר לְכוֹן אֲרֵי אַפְרֵשׁ אֱלָהָא דְיִשְׂרָאֵל יָתְכוֹן מִכְּנִשְׁתָּא דְיִשְׂרָאֵל לְקֳרָבָא יָתְכוֹן קֳדָמוֹהִי לְמִפְלַח יָת פּוּלְחַן מַשְׁכְּנָא דַיְיָ וּלְמֵקַם קֳדָם כְּנִשְׁתָּא לְשַׁמָשׁוּתְהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, י">י</span>
וְקָרֵב יָתָךְ וְיַת כָּל אֲחָךְ בְּנֵי לְוֵי עִמָךְ וּכְעַן אַתּוּן בָּעָן אַף כְּהוּנְתָא רַבְּתָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יא">יא</span>
בְּכֵן אַתְּ וְכָל כְּנִשְׁתָּךְ דְאִזְדַמַנְתּוּן עַל יְיָ וְאַהֲרֹן מַה הוּא אֲרֵי אִתְרַעַמְתּוּן עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יב">יב</span>
וּשְׁלַח משֶׁה לְמִקְרֵי לְדָתָן וְלַאֲבִירָם בְּנֵי אֱלִיאָב וַאֲמָרוּ לָא נִסָק:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יג">יג</span>
הַזְעֵיר אֲרֵי אַסֵקְתָּנָא מֵאַרְעָא עָבְדָא חֲלַב וּדְבָשׁ לְקַטָלוּתָנָא בְּמַדְבְּרָא אֲרֵי אִתְרַבְרַבְתְּ עֲלָנָא אַף אִתְרַבְרָבָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יד">יד</span>
בְּרַם לָא לְאַרְעָא עָבְדָא חֲלָב וּדְבָשׁ אַעֵלְתָּנָא וִיהַבְתְּ לָנָא אַחֲסָנַת חַקְלִין וְכַרְמִין הַעֵינֵי גֻבְרַיָא הָאִינוּן תְּשַׁלַח לְעַוָרָא לָא נִסָק:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, טו">טו</span>
וּתְקֵף לְמשֶׁה לַחֲדָא וַאֲמַר קֳדָם יְיָ לָא תְקַבֵּל בְּרַעֲוָא קוּרְבַּנְהוֹן לָא חֲמָרָא דְחַד מִנְהוֹן שְׁחָרִית וְלָא אַבְאֵישִׁית יַת חָד מִנְהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, טז">טז</span>
וַאֲמַר משֶׁה לְקֹרַח אַתְּ וְכָל כְּנִשְׁתָּךְ הֱווֹ זְמִינִין לָקֳדָם יְיָ אַתְּ וְאִינוּן וְאַהֲרֹן מְחָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יז">יז</span>
וּסְבוּ גְבַר מַחְתִּיתֵיהּ וּתְשַׁווּן עֲלֵיהוֹן קְטוֹרֶת בּוּסְמִין וְתִקָרְבוּן קֳדָם יְיָ גְבַר מַחְתִּיתֵיהּ מָאתָן וְחַמְשִׁין מַחְתְּיָן וְאַתְּ וְאַהֲרֹן גְבַר מַחְתִּיתֵהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יח">יח</span>
וּנְסִיבוּ גְבַר מַחְתִּיתֵהּ וִיהָבוּ עֲלֵיהוֹן אֵשָׁתָא וְשַׁוִיאוּ עֲלֵיהוֹן קְטֹרֶת בּוּסְמִין וְקָמוּ בִּתְרַע מַשְׁכַּן זִמְנָא וּמשֶׁה וְאַהֲרֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, יט">יט</span>
וְאַכְנֵשׁ עֲלֵיהוֹן קֹרַח יָת כָּל כְּנִשְׁתָּא לִתְרַע מַשְׁכַּן זִמְנָא וְאִתְגְלֵי יְקָרָא דַיְיָ לְכָל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כ">כ</span>
וּמַלֵיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כא">כא</span>
אִתְפְּרָשׁוּ מִגוֹ כְּנִשְׁתָּא הָדָא וֶאֱשֵׁיצֵי יַתְהוֹן כְּשָׁעָה:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כב">כב</span>
וּנְפָלוּ עַל אַפֵּיהוֹן וַאֲמָרוּ אֵל אֱלָהָא רוּחַיָא לְכָל בִּשְׂרָא גַבְרָא חָד יֵיחוֹב וְעַל כָּל כְּנִשְׁתָּא יְהֵי רוּגְזָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כג">כג</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כד">כד</span>
מַלֵל עִם כְּנִשְׁתָּא לְמֵימָר אִסְתַּלָקוּ מִסְחוֹר סְחוֹר לְמַשְׁכְּנָא דְקֹרַח דָתָן וַאֲבִירָם:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כה">כה</span>
וְקָם משֶׁה וַאֲזַל לְוַת דָתָן וַאֲבִירָם וַאֲזָלוּ בַּתְרוֹהִי סָבֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כו">כו</span>
וּמַלֵיל עִם כְּנִשְׁתָּא לְמֵימָר זוּרוּ כְעַן מֵעִלַוֵי מַשְׁכְּנֵי גֻבְרַיָא חַיָיבַיָא הָאִלֵין וְלָא תְקָרְבוּן בְּכָל דִי לְהוֹן דִלְמָא תִלְקוּן בְּכָל חוֹבֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כז">כז</span>
וְאִסְתַּלָקוּ מֵעִלַוֵי מַשְׁכְּנָא דְקֹרַח דָתָן וַאֲבִירָם מִסְחוֹר סְחוֹר וְדָתָן וַאֲבִירָם נְפָקוּ קַיְימִין בִּתְרַע מַשְׁכְּנֵיהוֹן וּנְשֵׁיהוֹן וּבְנֵיהוֹן וְטַפְלְהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כח">כח</span>
וַאֲמַר משֶׁה בְּדָא תִדְעוּן אֲרֵי יְיָ שַׁלְחַנִי לְמֶעְבַּד יָת כָּל עוֹבָדַיָא הָאִלֵין אֲרֵי לָא מֵרְעוּתִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, כט">כט</span>
אִם כְּמוֹתָא דְכָל אֱנָשָׁא יְמוּתוּן אִלֵין וּסְעָרָא דְכָל אֱנָשָׁא יִסְתְּעַר עֲלֵיהוֹן לָא יְיָ שַׁלְחַנִי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, ל">ל</span>
וְאִם בְּרִיאָה יִבְרֵי יְיָ וּפְתָחַת אַרְעָא יָת פּוּמַהּ וְתִבְלַע יַתְהוֹן וְיַת כָּל דִי לְהוֹן וְיֶחֱתוּן כַּד חַיִין לִשְׁאוֹל וְתִדְעוּן אֲרֵי אַרְגִיזוּ גוּבְרַיָא הָאִלֵין קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, לא">לא</span>
וַהֲוָה כַּד שֵׁיצֵי לְמַלָלָא יָת כָּל פִּתְגָמַיָא הָאִלֵין וְאִתְבְּזָעַת אַרְעָא דִי תְּחוֹתֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, לב">לב</span>
וּפְתָחַת אַרְעָא יָת פּוּמָהּ וּבְלָעַת יַתְהוֹן וְיַת אֱנַשׁ בָּתֵּיהוֹן וְיַת כָּל אֱנָשָׁא דִי לְקֹרַח וְיַת כָּל קִנְיָנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, לג">לג</span>
וּנְחָתוּ אִינוּן וְכָל דִי לְהוֹן כַּד חַיִין לִשְׁאוֹל וַחֲפַת עֲלֵיהוֹן אַרְעָא וַאֲבָדוּ מִגוֹ קְהָלָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, לד">לד</span>
וְכָל יִשְׂרָאֵל דִי בְסַחֲרָנֵיהוֹן עֲרָקוּ לְקַלְהוֹן אֲרֵי אֲמָרוּ דִלְמָא תִבְלְעִנָנָא אַרְעָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק טז, לה">לה</span>
וְאֶשָׁתָא נְפָקַת מִן קֳדָם יְיָ וַאֲכָלַת יָת מָאתָן וְחַמְשִׁין גַבְרָא מְקַרְבֵי קְטוֹרֶת בּוּסְמַיָא: <B>[ס]</B><p dir="rtl">
<h3 dir="rtl" id="i_onqelus, פרשת קרח, פרק יז">פרק-יז</h3><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, א">א</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ב">ב</span>
אֱמַר לְאֶלְעָזָר בַּר אַהֲרֹן כַּהֲנָא וְיַפְרֵשׁ יָת מַחְתְּיָתָא מִבֵּין יְקִידַיָא וְיָת אֶשָׁתָא יַרְחִיק לְהָלָא אֲרֵי אִתְקַדָשׁוּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ג">ג</span>
יָת מַחְתְּיַת חַיָיבַיָא הָאִלֵין דְאִתְחַיְיבוּ בְּנַפְשָׁתֵיהוֹן וְיַעְבְּדוּן יַתְהוֹן טַסִין רְדִידִין חוֹפָאָה לְמַדְבְּחָא אֲרֵי קָרֵבֻנוּן קֳדָם יְיָ וְאִתְקַדָשׁוּ וִיהֶוְיָן לְאָת לִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ד">ד</span>
וּנְסִיב אֶלְעָזָר כַּהֲנָא יָת מַחְתְּיָתָא דִנְחָשָׁא דְקָרִיבוּ יוֹקִידַיָא וְרַדִידֻנוּן חוֹפָאָה לְמַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ה">ה</span>
דָכְרָנָא לִבְנֵי יִשְׂרָאֵל בְּדִיל דִי לָא יִקְרַב גְבַר חִלוֹנַי דִי לָא מִזַרְעָא דְאַהֲרֹן הוּא לְאַסָקָא קְטוֹרֶת בּוּסְמִין קֳדָם יְיָ וְלָא יְהֵי כְקֹרַח וְכִכְנִשְׁתֵּיהּ כְּמָא דִי מַלֵיל יְיָ בִּידָא דְמשֶׁה לֵיהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ו">ו</span>
וְאִתְרַעֲמוּ כָּל כְּנִשְׁתָּא דִבְנֵי יִשְׂרָאֵל מִיוֹמָא דְבַתְרוֹהִי עַל משֶׁה וְעַל אַהֲרֹן לְמֵימָר אַתּוּן גְרַמְתּוּן דְמִית עַמָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ז">ז</span>
וַהֲוָה בְּאִתְכַּנָשׁוּת כְּנִשְׁתָּא עַל משֶׁה וְעַל אַהֲרֹן וְאִתְפְּנִיאוּ לְמַשְׁכַּן זִמְנָא וְהָא חֲפָהִי עֲנָנָא וְאִתְגְלִי יְקָרָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ח">ח</span>
וְעָאל משֶׁה וְאַהֲרֹן לָקֳדָם מַשְׁכַּן זִמְנָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, ט">ט</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, י">י</span>
אִתְפְרָשׁוּ מִגוֹ כְּנִשְׁתָּא הָדָא וְאֱשֵׁיצֵי יָתְהוֹן כְּשָׁעָה וּנְפָלוּ עַל אַפֵּיהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יא">יא</span>
וַאֲמַר משֶׁה לְאַהֲרֹן סַב יָת מַחְתִּיתָא וְהַב עֲלַהּ אֶשָׁתָא מֵעִלָוֵי מַדְבְּחָא וְשַׁו קְטוֹרֶת בּוּסְמַיָא וְאוֹבִיל בִּפְרִיעַ לִכְנִשְׁתָּא וְכַפֵּר עֲלֵיהוֹן אֲרֵי נְפַק רָגְזָא מִן קֳדָם יְיָ שָׁרֵי מוֹתָנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יב">יב</span>
וּנְסֵיב אַהֲרֹן כְּמָא דְמַלֵיל משֶׁה וּרְהַט לְגוֹ קְהָלָא וְהָא שָׁרֵי מוֹתָנָא בְּעַמָא וִיהַב יָת קְטּוֹרֶת בּוּסְמַיָא וְכַפֵּר עַל עַמָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יג">יג</span>
וְקָם בֵּין מֵתַיָא וּבֵין חַיַיָא וְאִתְכְּלִי מוֹתָנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יד">יד</span>
וַהֲווֹ דְמִיתוּ בְּמוֹתָנָא אַרְבַּעַת עֲשַׂר אַלְפִין וּשְׁבַע מְאָה בַּר מִדְמִיתוּ עַל פְּלֻגְתָּא דְקֹרַח:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, טו">טו</span>
וְתָב אַהֲרֹן לְמשֶׁה לִתְרַע מַשְׁכַּן זִמְנָא וּמוֹתָנָא אִתְכְּלִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, טז">טז</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יז">יז</span>
מַלֵיל עִם בְּנֵי יִשְׂרָאֵל וְסַב מִנְהוֹן חוּטְרָא חוּטְרָא לְבֵית אַבָּא מִן כָּל רַבְרְבָנֵיהוֹן לְבֵית אֲבָהַתְהוֹן תְּרֵי עֲשַׂר חוּטְרִין גְבַר יָת שְׁמֵיהּ תִּכְתּוֹב עַל חוּטְרֵיהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יח">יח</span>
וְיָת שְׁמָא דְאַהֲרֹן תִּכְתּוֹב עַל חוּטְרָא דְלֵוִי אֲרֵי חוּטְרָא חָד לְרֵישׁ בֵּית אֲבָהַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, יט">יט</span>
וְתַצְנְעִינוּן בְּמַשְׁכַּן זִמְנָא קֳדָם סַהֲדוּתָא דִי אֲזַמִין מֵימְרִי לְכוֹן תַּמָן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כ">כ</span>
וִיהֵי גַבְרָא דִי אִתְרְעֵי בֵּהּ חוּטְרֵיהּ יִנְעֵי וַאֲנִיחַ מִן קֳדָמַי יָת תּוּרְעֲמַת בְּנֵי יִשְׂרָאֵל דִי אִנוּן מִתְרַעֲמִין עֲלֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כא">כא</span>
וּמַלֵיל משֶׁה עִם בְּנֵי יִשְׂרָאֵל וִיהָבוּ לֵיהּ כָּל רַבְרְבָנֵיהוֹן חוּטְרָא לְרַבָּא חָד חוּטְרָא לְרַבָּא חָד לְבֵית אֲבָהַתְהוֹן תְּרֵי עֲשַׂר חוּטְרִין וְחוּטְרָא דְאַהֲרֹן בְּגוֹ חוּטְרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כב">כב</span>
וְאַצְנַע משֶׁה יָת חוּטְּרַיָא קֳדָם יְיָ בְּמַשְׁכְּנָא דְסַהֲדוּתָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כג">כג</span>
וַהֲוָה בְּיוֹמָא דְבַתְרוֹהִי וְעַאל משֶׁה לְמַשְׁכְּנָא דְסַהֲדוּתָא וְהָא נְעָא חוּטְרָא דְאַהֲרֹן לְבֵית לְוֵי וְאַפֵּק לַבְלְבִין וְאָנֵץ נֵץ וְכָפֵית שִׁיגְדִין:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כד">כד</span>
וְאַפֵיק משֶׁה יָת כָּל חוּטְרַיָא מִן קֳדָם יְיָ לְוָת כָּל בְּנֵי יִשְׂרָאֵל וְאִשְׁתְּמוֹדָעוּ וּנְסִיבוּ גְבַר חוּטְרֵיהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כה">כה</span>
וַאֲמַר יְיָ לְמשֶׁה אָתֵיב יַת חוּטְרָא דְאַהֲרֹן לְקֳדָם סַהֲדוּתָא לְמַטָרָא לְאָת לְעַמָא סַרְבָנָא וִיסוּפַן תּוּרְעֲמַתְהוֹן מִן קֳדָמַי וְלָא יְמוּתוּן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כו">כו</span>
וַעֲבַד משֶׁה כְּמָא דִי פַקֵיד יְיָ יָתֵיה כֵּן עֲבָד: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כז">כז</span>
וַאֲמָרוּ בְּנֵי יִשְׂרָאֵל לְמשֶׁה לְמֵימָר הָא מִנָנָא קְטָלַת חַרְבָּא הָא מִנָנָא בְּלָעַת אַרְעָא וְהָא מִנָנָא דְמִיתוּ בְמוֹתָנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יז, כח">כח</span>
כֹּל דְקָרֵב מִקְרַב לְמַשְׁכְּנָא דַיְיָ מָאִית הָא אַנַחְנָא סַיְפִין לִמְמָת: <B>[ס]</B><p dir="rtl">
<h3 dir="rtl" id="i_onqelus, פרשת קרח, פרק יח">פרק-יח</h3><p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, א">א</span>
וַאֲמַר יְיָ לְאַהֲרֹן אַתְּ וּבְנָךְ וּבֵית אֲבוּךְ עִמָךְ תְּסַלְחוּן עַל חוֹבֵי מַקְדְשָׁא וְאַתְּ וּבְנָךְ עִמָךְ תְּסַלְחוּן עַל חוֹבֵי כְּהוּנַתְכוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ב">ב</span>
וְאַף יָת אֲחָיךְ שִׁבְטָא דְלֵוִי שִׁבְטָא דַאֲבוּךְ קָרֵיב לְוָתָךְ וְיִתּוֹסְפוּן עֲלָךְ וִישַׁמְשׁוּנָךְ וְאַתְּ וּבְנָךְ עִמָךְ קֳדָם מַשְׁכְּנָא דְסַהֲדוּתָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ג">ג</span>
וְיִטְרוּן מַטַרְתָּךְ וּמַטְרַת כָּל מַשְׁכְּנָא בְּרַם לְמָנֵי קוּדְשָׁא וּלְמַדְבְּחָא לָא יִקְרְבוּן וְלָא יְמוּתוּן אַף אִינוּן אַף אַתּוּן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ד">ד</span>
וְיִתּוֹסְפוּן עֲלָךְ וְיִטְרוּן יָת מַטְרַת מַשְׁכַּן זִמְנָא לְכָל פּוּלְחַן מַשְׁכְּנָא וְחִילוֹנֵי לָא יִקְרַב לְוָתְכוֹן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ה">ה</span>
וְתִטְרוּן יָת מַטְרַת קוּדְשָׁא וְיָת מַטְרַת מַדְבְּחָא וְלָא יְהֵי עוֹד רוּגְזָא עַל בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ו">ו</span>
וַאֲנָא הָא קְרֵיבִית יָת אֲחֵיכוֹן לֵוָאֵי מִגוֹ בְּנֵי יִשְׂרָאֵל לְכוֹן מַתְּנָא יְהִיבִין קֳדָם יְיָ לְמִפְלַח יָת פּוּלְחַן מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ז">ז</span>
וְאַתְּ וּבְנָךְ עִמָךְ תִּטְרוּן יָת כְּהוּנַתְכוֹן לְכָל פִּתְגַם מַדְבְּחָא וּלְמִגָיו לְפָרוּכְתָּא וְתִפְלְחוּן פוּלְחַן מַתְּנָא אֵיהַב יָת כְּהוּנַתְכוֹן וְחִילוֹנֵי דְיִקְרַב יִתְקְטֵיל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ח">ח</span>
וּמַלֵיל יְיָ עִם אַהֲרֹן וַאֲנָא הָא יְהָבִית לָךְ יָת מַטְרַת אַפְרָשׁוּתָי לְכָל קוּדְשַׁיָא דִבְנֵי יִשְׂרָאֵל לָךְ יְהַבְתִּינוּן לִרְבוּ וְלִבְנָךְ לִקְיָם עֲלָם:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ט">ט</span>
דֵין יְהֵי לָךְ מִקוֹדֶשׁ קוּדְשַׁיָא מוֹתַר מִן אֶשָׁתָא כָּל קוּרְבַּנְהוֹן לְכָל מִנְחַתְהוֹן וּלְכָל חַטְוַתְהוֹן וּלְכָל אֲשַׁמְהוֹן דִי יְתִיבוּן קֳדָמַי קוֹדֶשׁ קוּדְשִׁין דִילָךְ הִיא וְלִבְנָךְ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, י">י</span>
בְּקֹדֶשׁ קוּדְשִׁין תֵּיכְלוּנֵיהּ כָּל דְכוּרָא יֵיכוֹל יָתֵיהּ קוּדְשָׁא יְהֵי לָךְ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יא">יא</span>
וְדֵין לָךְ אַפְרָשׁוּת מַתְּנַתְהוֹן לְכָל אֲרָמוּת בְּנֵי יִשְׂרָאֵל לָךְ יְהַבְתִּינוּן וְלִבְנָיךְ וְלִבְנְתָיךְ עִמָךְ לִקְיַם עֲלָם כָּל דִדְכֵי בְּבֵיתָךְ יֵיכוֹל יָתֵיהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יב">יב</span>
כָּל טוּב מְשַׁח וְכָל טוּב חֲמַר וְעִבּוּר רֵאשִׁיתְהוֹן דִי יִתְּנוּן קֳדָם יְיָ לָךְ יְהַבְתִּינוּן:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יג">יג</span>
בִּכּוּרֵי כָּל דִי בְאַרְעֲהוֹן דִי יַיְתוּן קֳדָם יְיָ דִילָךְ יְהֵי כָּל דִדְכֵי בְּבֵיתָךְ יֵיכְלִנֵיהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יד">יד</span>
כָּל חֶרְמָא בְּיִשְׂרָאֵל דִילָךְ יְהֵי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, טו">טו</span>
כָּל פְּתַח וַלְדָא לְכָל בִּשְׂרָא דִי יְקָרְבוּן קֳדָם יְיָ בֶּאֱנָשָׁא וּבִבְעִירָא יְהֵי לָךְ בְּרַם מִפְרַק תִּפְרוֹק יָת בּוּכְרָא דֶאֱנָשָׁא וְיָת בּוּכְרָא דִבְעִירָא מְסַאֲבָא תִּפְרוֹק:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, טז">טז</span>
וּפוּרְקָנֵיהּ מִבַּר יַרְחָא תִּפְרוֹק בְּפוּרְסָנֵיהּ כְּסַף חַמְשָׁא סִלְעִין בְּסִלְעֵי קוּדְשָׁא עַשְׂרִין מָעִין הוּא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יז">יז</span>
בְּרַם בּוּכְרָא דְתוֹרָא אוֹ בּוּכְרָא דְאִמְרָא אוֹ בּוּכְרָא דְעִזָא לָא תִפְרוֹק קוּדְשָׁא אִינוּן יָת דִמְהוֹן תִּזְרוֹק עַל מַדְבְּחָא וְיָת תַּרְבְּהוֹן תַּסֵיק קוּרְבַּן לְאִתְקַבָּלָא בְּרַעֲוָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יח">יח</span>
וּבִשְׂרְהוֹן יְהֵי לָךְ כְּחַדְיָא דַאֲרָמוּתָא וּכְשַׁקָא דְיַמִינָא דִילָךְ יְהֵי:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, יט">יט</span>
כָּל אַפְרָשׁוּת קוּדְשַׁיָא דִי יִפְרְשׁוּן בְּנֵי יִשְׂרָאֵל קֳדָם יְיָ יְהָבִית לָךְ וְלִבְנָיךְ וְלִבְנָתָיךְ עִמָךְ לִקְיַם עֲלָם קְיַים מְלַח עֲלָם הִיא קֳדָם יְיָ לָךְ וְלִבְנָךְ עִמָךְ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כ">כ</span>
וַאֲמַר יְיָ לְאַהֲרֹן בְּאַרְעֲהוֹן לָא תַחֲסִין וְחוּלַק לָא יְהֵי לָךְ בֵּינֵיהוֹן מַתְּנָן דִי יְהָבִית לָךְ אִנוּן חוּלְקָךְ וְאַחֲסַנְתָּךְ בְּגוֹ בְּנֵי יִשְׂרָאֵל: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כא">כא</span>
וְלִבְנֵי לֵוִי הָא יְהָבִית כָּל מַעַשְׂרָא בְּיִשְׂרָאֵל לְאַחֲסָנָא חֲלַף פּוּלְחַנְהוֹן דִי אִינוּן פָּלְחִין יָת פּוּלְחַן מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כב">כב</span>
וְלָא יִקְרְבוּן עוֹד בְּנֵי יִשְׂרָאֵל לְמַשְׁכַּן זִמְנָא לְקַבָּלָא חוֹבָא לִמְמָת:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כג">כג</span>
וְיִפְלְחוּן לֵוָאֵי אִינוּן יָת פּוּלְחַן מַשְׁכַּן זִמְנָא וְאִינוּן יְקַבְּלוּן חוֹבֵיהוֹן קְיַם עֲלָם לְדָרֵיכוֹן וּבְגוֹ בְּנֵי יִשְׂרָאֵל לָא יַחְסְנוּן אַחְסָנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כד">כד</span>
אֲרֵי יָת מַעַשְׂרָא דִבְנֵי יִשְׂרָאֵל דִי יִפְרְשׁוּן קֳדָם יְיָ אַפְרָשׁוּתָא יְהָבִית לְלֵוָאֵי לְאַחֲסָנָא עַל כֵּן אֲמָרִית לְהוֹן בְּגוֹ בְּנֵי יִשְׂרָאֵל לָא יַחְסְנוּן אַחֲסָנָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כה">כה</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כו">כו</span>
וּלְלֵוָאֵי תְּמַלֵיל וְתֵימַר לְהוֹן אֲרֵי תִסְבוּן מִן בְּנֵי יִשְׂרָאֵל יָת מַעַשְׂרָא דִי יְהָבִית לְכוֹן מִנְהוֹן בְּאַחֲסַנְתְּכוֹן וְתַפְרְשׁוּן מִנֵיהּ אַפְרָשׁוּתָא קֳדָם יְיָ מַעַשְׂרָא מִן מַעַשְׂרָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כז">כז</span>
וְתִתְחַשֵׁב לְכוֹן אַפְרָשׁוּתְכוֹן כְּעִבּוּרָא מִן אִדְרָא וְכִמְלֵאָתָא מִן מַעְצַרְתָּא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כח">כח</span>
כֵּן תַּפְרְשׁוּן אַף אַתּוּן אַפְרָשׁוּתָא קֳדָם יְיָ מִכֹּל מַעַשְׂרָתֵיכוֹן דִי תִסְבוּן מִן בְּנֵי יִשְׂרָאֵל וְתִתְּנוּן מִנֵיהּ יָת אַפְרָשׁוּתָא קֳדָם יְיָ לְאַהֲרֹן כַּהֲנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, כט">כט</span>
מִכֹּל מַתְּנָתֵכוֹן תִּפְרְשׁוּן יָת כָּל אַפְרָשׁוּתָא דַיְיָ מִכָּל שׁוּפְרֵיהּ יָת מַקְדְשֵׁיהּ מִנֵיהּ:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, ל">ל</span>
וְתֵימַר לְהוֹן בְּאַפְרָשׁוּתְכוֹן יָת שׁוּפְרֵיהּ מִנֵיהּ וְיִתְחַשֵׁב לְלֵוָאֵי כַּעֲלָלַת אִדְרָא וְכַעֲלָלַת מַעֲצַרְתָּא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, לא">לא</span>
וְתֵיכְלוּן יָתֵיהּ בְּכָל אֲתַר אַתּוּן וֶאֱנַשׁ בָּתֵּיכוֹן אֲרֵי אַגְרָא הוּא לְכוֹן חֲלַף פָּלְחַנְכוֹן בְּמַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת קרח, פרק יח, לב">לב</span>
וְלָא תְקַבְּלוּן עֲלוֹהִי חוֹבָא בְּאַפְרָשׁוּתְכוֹן יָת שׁוּפְרֵיהּ מִנֵיהּ וְיָת קוּדְשַׁיָא דִבְנֵי יִשְׂרָאֵל לָא תְחַלְלוּן וְלָא תְמוּתוּן: <B>[פפפ]</B><p dir="rtl">
<h2 dir="rtl" id="i_onqelus, פרשת חקת">פרשת חקת</h2><p dir="rtl">
<h3 dir="rtl" id="i_onqelus, פרשת חקת, פרק יט">פרק-יט</h3><p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, א">א</span>
וּמַלִיל יְיָ עִם משֶׁה וְעִם אַהֲרֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ב">ב</span>
דָא גְזֵירַת אוֹרַיְתָא דִי פַקִיד יְיָ לְמֵימָר מַלֵיל עִם בְּנֵי יִשְׂרָאֵל וְיִסְבוּן לָךְ תּוֹרְתָא סִמוּקְתָּא שְׁלֶמְתָּא דִי לֵית בָּהּ מוּמָא דְלָא סְלִיק עֲלַהּ נִירָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ג">ג</span>
וְתִתְּנוּן יָתַהּ לְאֶלְעָזָר כַּהֲנָא וְיַפֵּק יָתַהּ לְמִבָּרָא לְמַשְׁרִיתָא וְיִכּוֹס יָתַהּ קֳדָמוֹהִי:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ד">ד</span>
וְיִסַב אֶלְעָזָר כַּהֲנָא מִדְמַהּ בְּאֶצְבְּעֵיהּ וְיַדֵי לָקֳבֵל אַפֵּי מַשְׁכַּן זִמְנָא מִדְמַהּ שְׁבַע זִמְנִין:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ה">ה</span>
וְיוֹקֵד יָת תּוֹרְתָא לְעֵינוֹהִי יָת מַשְׁכַּהּ וְיָת בִּשְׂרַהּ וְיָת דְמַהּ עַל אָכְלַהּ יוֹקֵיד:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ו">ו</span>
וְיִסַב כַּהֲנָא אָעָא דְאַרְזָא וְאֵזוֹבָא וּצְבַע זְהוֹרִי וְיִרְמֵי לְגוֹ יְקִידַת תּוֹרְתָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ז">ז</span>
וִיצַבַּע לְבוּשׁוֹהִי כַּהֲנָא וְיַסְחֵי בִשְׂרֵיהּ בְמַיָא וּבָתַר כֵּן יֵיעוּל לְמַשְׁרִיתָא וִיהֵי מְסָאָב כַּהֲנָא עַד רַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ח">ח</span>
וּדְמוֹקֵד יָתַהּ יְצַבַּע לְבוּשׁוֹהִי בְּמַיָא וְיַסְחֵי בִשְׂרֵיהּ בְּמַיָא וִיהֵי מְסָאָב עַד רַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, ט">ט</span>
וְיִכְנוֹשׁ גְבַר דְכֵי יָת קִטְמָא דְתוֹרְתָא וְיַצְנַע לְמִבָּרָא לְמַשְׁרִיתָא בַּאֲתַר דְכֵי וּתְהֵי לִכְנִשְׁתָּא דִבְנֵי יִשְׂרָאֵל לְמַטָּרָא לְמֵי אַדָיוּתָא חַטָאתָא הִיא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, י">י</span>
וִיצַבַּע דְכַנֵישׁ יָת קִטְמָא דְתוֹרְתָא יָת לְבוּשׁוֹהִי וִיהֵי מְסָאָב עַד רַמְשָׁא וּתְהֵי לִבְנֵי יִשְׂרָאֵל וּלְגִיוֹרַיָא דְיִתְגַיְירוּן בֵּינֵיהוֹן לִקְיַים עֲלָם:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יא">יא</span>
דְיִקְרַב בְּמִיתָא לְכָל נַפְשָׁא דֶאֱנָשָׁא וִיהֵי מְסָאָב שַׁבְעָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יב">יב</span>
הוּא יַדֵי עֲלוֹהִי בְּיוֹמָא תְלִיתָאָה וּבְיוֹמָא שְׁבִיעָאָה יִדְכֵּי וְאִם לָא יַדֵי עֲלוֹהִי בְּיוֹמָא תְלִיתָאָה וּבְיוֹמָא שְׁבִיעָאָה לָא יִדְכֵּי:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יג">יג</span>
כָּל דְיִקְרַב בְּמִיתָא בְּנַפְשָׁא דֶאֱנָשָׁא דִי יְמוּת וְלָא יַדֵי עֲלוֹהִי יָת מַשְׁכְּנָא דַיְיָ סָאֵב וְיִשְׁתֵּצֵי אֱנָשָׁא הַהוּא מִיִשְׂרָאֵל אֲרֵי מֵי אַדָיוּתָא לָא אִזְדְרִיקוּ עֲלוֹהִי מְסָאָב יְהֵי עוֹד סְאוֹבְתֵּיהּ בֵּיהּ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יד">יד</span>
דָא אוֹרַיְתָא אֱנַשׁ אֲרֵי יְמוּת בְּמַשְׁכְּנָא כָּל דְעָלֵל לְמַשְׁכְּנָא וְכָל דִי בְמַשְׁכְּנָא יְהֵי מְסָאָב שַׁבְעָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, טו">טו</span>
וְכָל מַן דַחֲסַף פְּתִיחַ דְלֵית מִגוּפַת שְׁיִיעַ מַקַף עַלוֹהִי מְסָאָב הוּא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, טז">טז</span>
וְכֹל דִי יִקְרַב עַל אַפֵּי חַקְלָא בִּקְטֵל חַרְבָּא אוֹ בְמִיתָא אוֹ בְגַרְמָא דֶאֱנָשָׁא אוֹ בְקִבְרָא יְהֵי מְסָאָב שַׁבְעָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יז">יז</span>
וְיִסְבוּן לְדִמְסָאָב מֵעֲפַר יְקִידַת חַטָאתָא וְיִתֵּן עֲלוֹהִי מֵי מַבּוּעַ לְמָן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יח">יח</span>
וְיִסַב אֵזוֹבָא וְיִטְבּוֹל בְּמַיָא גְבַר דְכֵי וְיַדֵי עַל מַשְׁכְּנָא וְעַל כָּל מָנַיָא וְעַל נַפְשָׁתָא דִי הֲווֹ תַמָן וְעַל דְיִקְרַב בְּגַרְמָא אוֹ בְקָטִילָא אוֹ בְמִיתָא אוֹ בְקִבְרָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, יט">יט</span>
וְיַדֵי דַכְיָא עַל מְסָאֲבָא בְּיוֹמָא תְלִיתָאָה וּבְיוֹמָא שְׁבִיעָאָה וִידַכִּינֵיהּ בְּיוֹמָא שְׁבִיעָאָה וִיצַבַּע לְבוּשׁוֹהִי וְיַסְחֵי בְמַיָא וְיִדְכֵּי בְרַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, כ">כ</span>
וּגְבַר דִי יִסְתָּאֵב וְלָא יַדֵי עֲלוֹהִי וְיִשְׁתֵּיצֵי אֱנָשָׁא הַהוּא מִגוֹ קְהָלָא אֲרֵי יָת מַקְדְשָׁא דַיְיָ סָאֵיב מֵי אַדָיוּתָא לָא אִזְדְרִיקוּ עֲלוֹהִי מְסָאָב הוּא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, כא">כא</span>
וּתְהֵי לְהוֹן לִקְיַם עֲלָם וּדְיַדֵי מֵי אַדָיוּתָא יְצַבַּע לְבוּשׁוֹהִי וּדְיִקְרַב בְּמֵי אַדָיוּתָא יְהֵי מְסָאָב עַד רַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק יט, כב">כב</span>
וְכָל דִי יִקְרַב בֵּיהּ מְסָאָבָא יְהֵי מְסָאָב וֶאֱנַשׁ דְיִקְרַב בֵּיהּ יְהֵי מְסָאָב עַד רַמְשָׁא: <B>[פ]</B><p dir="rtl">
<h3 dir="rtl" id="i_onqelus, פרשת חקת, פרק כ">פרק-כ</h3><p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, א">א</span>
וַאֲתוֹ בְנֵי יִשְׂרָאֵל כָּל כְּנִשְׁתָא לְמַדְבְּרָא דְצִין בְּיַרְחָא קַדְמָאָה וִיתֵיב עַמָא בִּרְקָם וּמִיתַת תַּמָן מִרְיָם וְאִתְקְבָרַת תַּמָן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ב">ב</span>
וְלָא הֲוָה מַיָא לִכְנִשְׁתָּא וְאִתְכַּנָשׁוּ עַל משֶׁה וְעַל אַהֲרֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ג">ג</span>
וּנְצָא עַמָא עִם משֶׁה וַאֲמָרוּ לְמֵימָר וּלְוַי דְמִתְנָא בְּמוֹתָא דַאֲחָנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ד">ד</span>
וּלְמָא אַעֶלְתּוּן יָת קְהָלָא דַיְיָ לְמַדְבְּרָא הָדֵין לִמְמַת תַּמָן אֲנַחְנָא וּבְעִירָנָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ה">ה</span>
וּלְמָא אַסֶקְתּוּנָא מִמִצְרַיִם לְאַיְתָאָה יָתָנָא לְאַתְרָא בִישָׁא הָדֵין לָא אֲתַר כְּשַׁר לְבֵית זְרַע וְאַף לָא תְּאֵנִין וְגוּפְנִין וְרִמוֹנִין וּמַיָא לֵית לְמִשְׁתֵּי:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ו">ו</span>
וְעַאל משֶׁה וְאַהֲרֹן מִן קֳדָם קְהָלָא לִתְרַע מַשְׁכַּן זִמְנָא וּנְפָלוּ עַל אַפֵּיהוֹן וְאִתְגְלֵי יְקָרָא דַיְיָ לְהוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ז">ז</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ח">ח</span>
סַב יָת חוּטְרָא וְאַכְנֵשׁ יָת כְּנִשְׁתָּא אַתְּ וְאַהֲרֹן אָחוּךְ וּתְמַלְלוּן עִם כֵּיפָא לְעֵינֵיהוֹן וְיִתֵּן מוֹהִי וְתַפֵּיק לְהוֹן מַיָא מִן כֵּיפָא וְתַשְׁקֵי יָת כְּנִשְׁתָּא וְיָת בְּעִירְהוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, ט">ט</span>
וּנְסִיב משֶׁה יָת חוּטְרָא מִן קֳדָם יְיָ כְּמָא דִי פַקְדֵיהּ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, י">י</span>
וְאַכְנִישׁוּ משֶׁה וְאַהֲרֹן יָת קְהָלָא לְקֳדָם כֵּיפָא וַאֲמַר לְהוֹן שְׁמָעוּ כְעַן סַרְבָנַיָא הֲמִן כֵּיפָא הָדֵין נַפֵּיק לְכוֹן מַיָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יא">יא</span>
וַאֲרֵם משֶׁה יָת יְדֵיהּ וּמְחָא יָת כֵּיפָא בְּחוּטְּרֵיהּ תְּרֵין זִמְנִין וּנְפָקוּ מַיָא סַגִיאֵי וּשְׁתִיאַת כְּנִשְׁתָּא וּבְעִירְהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יב">יב</span>
וַאֲמַר יְיָ לְמשֶׁה וּלְאַהֲרֹן חֲלַף דִי לָא הֵימַנְתּוּן בְּמֵימְרִי לְקַדָשׁוּתִי לְעֵינֵי בְּנֵי יִשְׂרָאֵל בְּכֵן לָא תֵעֲלוּן יָת קְהָלָא הָדֵין לְאַרְעָא דִי יְהָבִית לְהוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יג">יג</span>
אִינוּן מֵי מַצוּתָא דִנְצוֹ בְנֵי יִשְׂרָאֵל קֳדָם יְיָ וְאִתְקַדַשׁ בְּהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יד">יד</span>
וּשְׁלַח משֶׁה אִזְגַדִין מֵרְקָם לְוַת מַלְכָּא דֶאֱדוֹם כִּדְנַן אֲמַר אָחוּךְ יִשְׂרָאֵל אַתְּ יְדַעְתְּ יָת כָּל עָקְתָא דִי אַשְׁכַּחְתָּנָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, טו">טו</span>
וּנְחָתוּ אֲבָהָתָנָא לְמִצְרַיִם וִיתֵיבְנָא בְמִצְרַיִם יוֹמִין סַגִיאִין וְאַבְאִישׁוּ לָנָא מִצְרָאֵי וְלַאֲבָהָתָנָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, טז">טז</span>
וְצַלֵינָא קֳדָם יְיָ וְקַבִּיל צְלוֹתָנָא וּשְׁלַח מַלְאָכָא וְאַפְקָנָא מִמִצְרָיִם וְהָא אֲנַחְנָא בִּרְקַם קַרְתָּא דְבִסְטַר תְּחוּמָךְ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יז">יז</span>
נְעִיבַּר כְּעַן בְּאַרְעָךְ לָא נְעִיבֵּר בַּחֲקַל וּבִכְרָם וְלָא נִשְׁתֵּי מֵי גוֹב בְּאֹרַח מַלְכָּא נֵיזֵיל לָא נִסְטֵּי לְיַמִינָא וְלִשְׂמָאלָא עַד דִנְעִיבַּר תְּחוּמָךְ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יח">יח</span>
וַאֲמַר לֵיהּ אֱדוֹמָאָה לָא תְעִבַּר בִּתְחוּמִי דִלְמָא בִדְקָטְלִין בְּחַרְבָּא אֶפּוֹק לָקָדָמוּתָךְ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, יט">יט</span>
וַאֲמָרוּ לֵיהּ בְּנֵי יִשְׂרָאֵל בְּאֹרַח כְּבִישָׁא נִסַק וְאִם מֵימַךְ נִשְׁתֵּי אֲנָא וּבְעִירַי וְאֶתֵּן דְמֵיהוֹן לְחוֹד לֵית פִּתְגַם דְבִישׁ בְּרַגְלַי אֵעִיבַּר:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כ">כ</span>
וַאֲמַר לָא תְעִבָּר וּנְפַק אֱדוֹמָאָה לָקֳדָמוּתֵיהּ בְּחֵיל רַב וּבִידָא תַקִיפָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כא">כא</span>
וְסָרֵיב אֱדוֹמָאָה לְמִשְׁבַּק יָת יִשְׂרָאֵל לְמֶעֱבַר בִּתְחוּמֵיהּ וּסְטָּא יִשְׂרָאֵל מִלְוָתֵיהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כב">כב</span>
וּנְטָלוּ מֵרְקָם וַאֲתוֹ בְנֵי יִשְׂרָאֵל כָּל כְּנִשְׁתָּא לְהֹר טוּרָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כג">כג</span>
וַאֲמַר יְיָ לְמשֶׁה וּלְאַהֲרֹן בְּהוֹר טוּרָא עַל תְּחוּם אַרְעָא דֶאֱדוֹם לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כד">כד</span>
יִתְכְּנֵשׁ אַהֲרֹן לְעַמֵיהּ אֲרֵי לָא יֵעוֹל לְאַרְעָא דִי יְהָבִית לִבְנֵי יִשְׂרָאֵל עַל דִי סְרֵיבְתּוּן עַל מֵימְרִי לְמֵי מַצוּתָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כה">כה</span>
דְבַר יָת אַהֲרֹן וְיָת אֶלְעָזָר בְּרֵיהּ וְאַסֵיק יָתְהוֹן לְהֹר טּוּרָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כו">כו</span>
וְאַשְׁלַח יָת אַהֲרֹן יָת לְבוּשׁוֹהִי וְתַלְבֵּישִׁנוּן יָת אֶלְעָזָר בְּרֵיהּ וְאַהֲרֹן יִתְכְּנֵישׁ וִימוּת תַּמָן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כז">כז</span>
וַעֲבַד משֶׁה כְּמָא דִי פַקִיד יְיָ וּסְלִיקוּ לְהֹר טוּרָא לְעֵינֵי כָּל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כח">כח</span>
וְאַשְׁלַח משֶׁה יָת אַהֲרֹן יָת לְבוּשׁוֹהִי וְאַלְבִּישׁ יָתְהוֹן יָת אֶלְעָזָר בְּרֵיהּ וּמִית אַהֲרֹן תַּמָן בְּרֵישׁ טוּרָא וּנְחַת משֶׁה וְאֶלְעָזָר מִן טוּרָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כ, כט">כט</span>
וַחֲזוֹ כָּל כְּנִשְׁתָּא אֲרֵי מִית אַהֲרֹן וּבְכוֹ יָת אַהֲרֹן תְּלָתִין יוֹמִין כֹּל בֵּית יִשְׂרָאֵל: <B>[ס]</B><p dir="rtl">
<h3 dir="rtl" id="i_onqelus, פרשת חקת, פרק כא">פרק-כא</h3><p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, א">א</span>
וּשְׁמַע כְּנַעֲנָאָה מַלְכָּא דַעֲרָד יָתֵיב דָרוֹמָא אֲרֵי אֲתָא יִשְׂרָאֵל אֹרַח מְאַלְלַיָא וְאַגַח קְרָבָא בְּיִשְׂרָאֵל וּשְׁבָא מִנֵיהּ שִׁבְיָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ב">ב</span>
וְקַיֵים יִשְׂרָאֵל קְיָים קֳדָם יְיָ וַאֲמַר אִם מִמְסַר תִּמְסַר יָת עַמָא הָדֵין בִּידִי וַאֲגַמַר יָת קִרְוֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ג">ג</span>
וְקַבֵּיל יְיָ צְלוֹתֵיהּ דְיִשְׂרָאֵל וּמְסַר יָת כְּנַעֲנָאָה וְגַמַר יָתְהוֹן וְיָת קִרְוֵיהוֹן וּקְרָא שְׁמָא דְאַתְרָא חָרְמָה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ד">ד</span>
וּנְטָלוּ מֵהֹר טוּרָא אֹרַח יַמָא דְסוּף לְאַקָפָא יָת אַרְעָא דֶאֱדוֹם וַעֲקַת נַפְשָׁא דְעַמָא בְּאוֹרְחָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ה">ה</span>
וְאִתְרַעַם עַמָא בְּמֵימְרָא דַיְיָ וְעִם משֶׁה נְצוֹ לְמָא אַסֵקְתּוּנָא מִמִצְרַיִם לִמְמָת בְּמַדְבְּרָא אֲרֵי לֵית לַחְמָא וְלֵית מַיָא וְנַפְשָׁנָא עָקַת בְּמַנָא הָדֵין דְמֵיכְלֵיהּ קָלֵיל:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ו">ו</span>
וְגָרֵי יְיָ בְּעַמָא יָת חִיוַן קָלָן וּנְכִיתוּ יָת עַמָא וּמִית עַם סַגִי מִיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ז">ז</span>
וַאֲתָא עַמָא לְמשֶׁה וַאֲמָרוּ חַבְנָא אֲרֵי אִתְרַעַמְנָא קֳדָם יְיָ וְעִמָךְ נְצֵינָא צַלִי קֲדָם יְיָ וְיַעֲדִי מִנָנָא יָת חִוְיָא וְצַלִי משֶׁה עַל עַמָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ח">ח</span>
וַאֲמַר יְיָ לְמשֶׁה עֲבֵיד לָךְ קַלְיָא וְשַׁוִי יָתֵיהּ עַל אָת וִיהֵי כָּל דְיִתְנְכִית וְיֶחֱזֵי יָתֵהּ וְיִתְקַיָם:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ט">ט</span>
וַעֲבַד משֶׁה חִוְיָא דִנְחָשָׁא וְשַׁוְיֵהּ עַל אָת וַהֲוָה כַּד נְכֵית חִוְיָא יָת גַבְרָא וּמִסְתַּכֵּל לְחִוְיָא דִנְחָשָׁא וּמִתְקַיָם:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, י">י</span>
וּנְטָלוּ בְּנֵי יִשְׂרָאֵל וּשְׁרוֹ בְּאוֹבוֹת:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יא">יא</span>
וּנְטָלוּ מֵאוֹבוֹת וּשְׁרוֹ בִמְגִיזַת עֲבָרָאֵי בְּמַדְבְּרָא דִי עַל אַפֵּי מוֹאָב מִמַדְנַח שִׁמְשָׁא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יב">יב</span>
מִתַּמָן נְטָלוּ וּשְׁרוֹ בְּנַחֲלָא דְזָרֶד:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יג">יג</span>
מִתַּמָן נְטָלוּ וּשְׁרוֹ מֵעִבְרָא דְאַרְנוֹן דִי בְּמַדְבְּרָא דְנָפֵיק מִתְּחוּם אֱמוֹרָאָה אֲרֵי אַרְנוֹן תְּחוּם מוֹאָב בֵּין מוֹאָב וּבֵין אֱמוֹרָאָה:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יד">יד</span>
עַל כֵּן יִתְאַמַר בְּסִפְרָא קְרָבִין דַעֲבַד יְיָ עַל יַמָא דְסוּף וּגְבוּרָן דְעַל נַחֲלֵי אַרְנוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, טו">טו</span>
וְשָׁפוּךְ נַחֲלַיָא דְמִדַבְּרִין לְקָבֵל לְחָיַת וּמִסְתְּמִיךְ לִתְחוּם מוֹאָב:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, טז">טז</span>
וּמִתַּמָן אִתְיְהִיבַת לְהוֹן בֵּירָא הִיא בֵירָא דִי אֲמַר יְיָ לְמשֶׁה כְּנוֹשׁ יָת עַמָא וְאֶתֵּן לְהוֹן מַיָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יז">יז</span>
בְּכֵן שַׁבַּח יִשְׂרָאֵל יָת תּוּשְׁבַּחְתָּא הָדָא סַקִי בֵירָא שַׁבָּחוּ לָהּ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יח">יח</span>
בֵּירָא דְחָפְרוּהָ רַבְרְבַיָא כְּרוּהָ רֵישֵׁי עַמָא סַפְרַיָא בְּחוּטְרֵיהוֹן וּמִמַדְבְּרָא אִתְיְהִיבַת לְהוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, יט">יט</span>
וּמִדְאִתְיְהִיבַת לְהוֹן נַחֲתָא עִמְהוֹן לְנַחֲלַיָא וּמִנַחֲלַיָא סָלְקָא עִמְהוֹן לְרָמָתָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כ">כ</span>
וּמֵרָמָתָא לְחֵילַיָא דִי בְּחַקְלֵי מוֹאָב רֵישׁ רָמָתָא וּמִסְתַּכְיָא עַל אַפֵּי בֵּית יְשִׁימוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כא">כא</span>
וּשְׁלַח יִשְׂרָאֵל אִזְגַדִין לְוָת סִיחוֹן מַלְכָּא דֶאֱמוֹרָאָה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כב">כב</span>
אֵעִיבַּר בְּאַרְעָךְ לָא נִסְטֵי בַּחֲקַל וּבִכְרַם לָא נִשְׁתֵּי מֵי גוֹב בְּאֹרַח מַלְכָּא נֵיזֵיל עַד דִי נְעִבַּר תְּחוּמָךְ:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כג">כג</span>
וְלָא שְׁבַק סִיחוֹן יָת יִשְׂרָאֵל לְמֶעְבַּר בִּתְחוּמֵיהּ וּכְנַשׁ סִיחוֹן יָת כָּל עַמֵיהּ וּנְפַק לָקֳדָמוּת יִשְׂרָאֵל לְמַדְבְּרָא וַאֲתָא לְיָהַץ וְאַגִיחַ קְרָבָא בְּיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כד">כד</span>
וּמְחָהִי יִשְׂרָאֵל לְפִתְגַם דְחָרֶב וִירֵת יָת אַרְעֵיהּ מֵאַרְנוֹנָא עַד יוּבְקָא עַד בְּנֵי עַמוֹן אֲרֵי תַקִיף תְּחוּמָא דִבְנֵי עַמוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כה">כה</span>
וּכְבַשׁ יִשְׂרָאֵל יָת כָּל קִרְוַיָא הָאִלֵין וִיתֵיב יִשְׂרָאֵל בְּכָל קִרְוֵי אֱמוֹרָאָה בְּחֶשְׁבּוֹן וּבְכָל כַּפְרָנָהָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כו">כו</span>
אֲרֵי חֶשְׁבּוֹן קַרְתָּא דְסִיחוֹן מַלְכָּא דֶאֱמוֹרָאָה הִיא וְהוּא אַגַח קְרָבָא בְּמַלְכָּא דְמוֹאָב קַדְמָאָה וּנְסֵיב יָת כָּל אַרְעֵיהּ מִידֵיהּ עַד אַרְנוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כז">כז</span>
עַל כֵּן יֵימְרוּן מְתָלַיָא עוּלוּ לְחֶשְׁבּוֹן תִּתְבְּנֵי וְתִשְׁתַּכְלַל קַרְתָּא דְסִיחוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כח">כח</span>
אֲרֵי קִידוּם תַּקִיף כְּאֶשָׁא נְפַק מֵחֶשְׁבּוֹן עָבְדֵי קְרָבָא כְּשַׁלְהוֹבִיתָא מִקַרְתָּא דְסִיחוֹן קַטִילוּ עַמָא דִשְׁרוֹ בִּלְחָיַת מוֹאָב כּוּמְרַיָא דְפַלְחִין בֵּית דַחֲלָא רָמָתָא דְאַרְנוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, כט">כט</span>
וַי לְכוֹן מוֹאֲבָאֵי אֲבַדְתּוּן עַמָא דְפָלְחִין לִכְמוֹשׁ מְסַר בְּנוֹהִי צִירִין וּבְנָתֵיהּ בְּשִׁבְיָא לְמַלְכָּא דֶאֱמוֹרָאָה סִיחוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, ל">ל</span>
וּמַלְכוּ פְסָקַת מֵחֶשְׁבּוֹן עֲדָא שׁוּלְטַן מִדִיבוֹן וְצֲדִיאוּ עַד נֹפַח דִסְמִיךְ עַד מֵידְבָא:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, לא">לא</span>
וִיתֵב יִשְׂרָאֵל בַּאֲרַע אֱמוֹרָאָה:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, לב">לב</span>
וּשְׁלַח משֶׁה לְאַלָלָא יָת יַעְזֵר וּכְבָשׁוּ כַּפְרָנָהָא וְתָרִיךְ יָת אֱמוֹרָאָהּ דִי תַמָן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, לג">לג</span>
וְאִתְפְּנִיאוּ וּסְלִיקוּ לְאֹרַח מַתְנָן וּנְפַק עוֹג מַלְכָּא דְמַתְנָן לְקֳדָמוּתְהוֹן הוּא וְכָל עַמֵּיהּ לְאַגָחָא קְרָבָא לְאֶדְרֶעִי:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, לד">לד</span>
וַאֲמַר יְיָ לְמשֶׁה לָא תִדְחַל מִנֵיהּ אֲרֵי בִידָךְ מְסָרִית יָתֵיהּ וְיָת כָּל עַמֵיהּ וְיָת אַרְעֵיהּ וְתַעֲבֵד לֵיהּ כְּמָא דִי עֲבַדְתְּ לְסִיחוֹן מַלְכָּא דֶאֱמוֹרָאָה דִי יָתֵב בְּחֶשְׁבּוֹן:<p dir="rtl">
<span dir="rtl" class="inlineHeader" id="i_onqelus, פרשת חקת, פרק כא, לה">לה</span>
וּמְחוֹ יָתֵיהּ וְיָת בְּנוֹהִי וְיָת כָל עַמֵּיהּ עַד דְלָא אִשְׁתָּאַר לֵיהּ מְשֵׁיזִיב וִירִיתוּ יָת אַרְעֵיהּ:<p dir="rtl">
<h3 dir="rtl" id="i_onqelus, פרשת חקת, פרק כב">פרק-כב</h3><p dir="rtl">
<span dir="rtl" class="inlineHeader" id="i_onqelus, פרשת חקת, פרק כב, א">א</span>
וּנְטָלוּ בְּנֵי יִשְׂרָאֵל וּשְׁרוֹ בְּמֵישְׁרַיָא דְמוֹאָב מֵעִבְרָא לְיַרְדְנָא דִירֵחוֹ: <B>[פפפ]</B><p dir="rtl">
<h2 dir="rtl" id="i_onqelus, פרשת בלק">פרשת בלק</h2><p dir="rtl">
<h3 dir="rtl" id="i_onqelus, פרשת בלק, המשך פרק כב">המשך פרק כב</h3><p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ב">ב</span>
וַחֲזָא בָּלָק בַּר צִפּוֹר יָת כָּל דִי עֲבַד יִשְׂרָאֵל לֶאֱמוֹרָאֵי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ג">ג</span>
וּדְחִיל מוֹאֲבָאָה מִן קֳדָם עַמָא לַחֲדָא אֲרֵי סַגִי הוּא וַעֲקַת לְמוֹאֲבָאָה מִן קֳדָם בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ד">ד</span>
וַאֲמַר מוֹאָב לְסָבֵי מִדְיָן כְּעַן יְשֵׁיצוּן קְהָלָא יָת כָּל סַחֲרָנָנָא כְּמָא דִמְלַחֵיךְ תּוֹרָא יָת יְרוֹקָא דְחַקְלָא וּבָלָק בַּר צִפּוֹר מַלְכָּא לְמוֹאָב בְּעִידָנָה הַהִיא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ה">ה</span>
וּשְׁלַח אִזְגַדִין לְוָת בִּלְעָם בַּר בְּעוֹר לִפְּתוֹר אֲרָם דְעַל פְּרָת אֲרַע בְּנֵי עַמֵיהּ לְמִקְרֵי לֵיהּ לְמֵימָר הָא עַמָא נְפַק מִמִצְרַיִם הָא חֲפָא יַת עֵין שִׁמְשָׁא דְאַרְעָא וְהוּא שָׁרֵי מִלְקִבְלִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ו">ו</span>
וּכְעַן אִיתָא כְּעַן לוֹט לִי יָת עַמָא הָדֵין אֲרֵי תַקִיף הוּא מִנִי מָאִים אֵכוּל לְאַגָחָא בֵּיהּ קְרָב וַאֲתָרֵכִינֵיהּ מִן אַרְעָא אֲרֵי יְדַעֲנָא יָת דִי תְבָרַךְ מְבָרָךְ וְדִי תְלוֹט לִיט:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ז">ז</span>
וַאֲזָלוּ סָבֵי מוֹאָב וְסָבֵי מִדְיָן וְקִסְמַיָא בִּידֵיהוֹן וַאֲתוֹ לְוַת בִּלְעָם וּמַלִילוּ עִמֵיהּ פִּתְגָמֵי בָּלָק:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ח">ח</span>
וַאֲמַר לְהוֹן בִּיתוּ הָכָא בְּלֵילְיָא וְאָתֵב יַתְכוֹן פִּתְגָמָא כְּמָא דִי יְמַלֵיל יְיָ עִמִי וְאוֹרִיכוּ רַבְרְבֵי מוֹאָב עִם בִּלְעָם:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ט">ט</span>
וַאֲתָא מֵימַר מִן קֳדָם יְיָ לְוַת בִּלְעָם וַאֲמַר מָן גוּבְרַיָא הָאִלֵין דְעִמָךְ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, י">י</span>
וַאֲמַר בִּלְעָם קֳדָם יְיָ בָּלָק בַּר צִפּוֹר מַלְכָּא דְמוֹאָב שְׁלַח לְוָתִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יא">יא</span>
הָא עַמָא דִי נְפַק מִמִצְרַיִם וַחֲפָא יָת עֵין שִׁמְשָׁא דְאַרְעָא כְּעַן אִיתָא לוֹט לִי יָתֵיהּ מָאִים אֵיכוּל לְאַגָחָא בֵּיהּ קְרָב וְאֲתָרֵיכִינֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יב">יב</span>
וַאֲמַר יְיָ לְבִלְעָם לָא תֵיזִיל עִמְהוֹן לָא תְלוֹט יָת עַמָא אֲרֵי בְרִיךְ הוּא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יג">יג</span>
וְקָם בִּלְעָם בְּצַפְרָא וַאֲמַר לְרַבְרְבֵי בָלָק אִיזִילוּ לְאַרְעֲכוֹן אֲרֵי לֵית רַעֲוָא קֳדָם יְיָ לְמִשְׁבְּקִי לְמֵיזַל עִמְכוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יד">יד</span>
וְקָמוּ רַבְרְבֵי מוֹאָב וַאֲתוֹ לְוָת בָּלָק וַאֲמָרוּ סָרֵיב בִּלְעָם לְמֵיתֵי עִמָנָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, טו">טו</span>
וְאוֹסִיף עוֹד בָּלָק לְמִשְׁלַח רַבְרְבִין סַגִיאִין וְיַקִירִין מֵאִלֵין:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, טז">טז</span>
וַאֲתוֹ לְוָת בִּלְעָם וַאֲמָרוּ לֵיהּ כִּדְנַן אֲמַר בָּלָק בַּר צִפּוֹר לָא כְעַן תִּתְמְנַע מִלְמֵיתֵי לְוָתִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יז">יז</span>
אֲרֵי יְקָרָא אֲיַקְרִינָךְ לַחֲדָא וְכֹל דִי תֵימַר לִי אַעְבֵּד וְאִיתָא כְעַן לוֹט לִי יַת עַמָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יח">יח</span>
וַאֲתֵיב בִּלְעָם וַאֲמַר לְעַבְדֵי בָלָק אִם יִתֶּן לִי בָלָק מְלֵי בֵיתֵיהּ כְּסַף וּדְהַב לֵית לִי רְשׁוּ לְמֶעֱבַּר עַל גְזֵירַת מֵימְרָא דַיְיָ אֱלָהָי לְמֶעְבַּד זְעֵרְתָּא אוֹ רַבְּתָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, יט">יט</span>
וּכְעַן אוֹרִיכוּ כְעַן הָכָא אַף אַתּוּן בְּלֵילְיָא וְאִדַע מָה יוֹסֵף יְיָ לְמַלָלָא עִמִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כ">כ</span>
וַאֲתָּא מֵימַר מִן קֳדָם יְיָ לְבִלְעָם בְּלֵילְיָא וַאֲמַר לֵיהּ אִם לְמִקְרֵי לָךְ אֲתוֹ גֻבְרַיָא קוּם אִיזֵיל עִמְהוֹן וּבְרַם יַת פִּתְגָמָא דִי אֲמַלֵיל עִמָךְ יָתֵיהּ תַּעְבֵיד:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כא">כא</span>
וְקָם בִּלְעָם בְּצַפְרָא וְזָרֵיז יַת אֲתָנֵיהּ וַאֲזַל עִם רַבְרְבֵי מוֹאָב:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כב">כב</span>
וּתְקֵיף רָגְזָא דַיְיָ אֲרֵי אָזֵיל הוּא וְאִתְעַתַּד מַלְאָכָא דַיְיָ בְּאוֹרְחָא לְשָׂטָן לֵהּ וְהוּא רָכִיב עַל אַתָּנֵיהּ וּתְרֵין עוּלֵימוֹהִי עִמֵהּ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כג">כג</span>
וַחֲזַת אֲתָּנָא יַת מַלְאָכָא דַיְיָ מְעַתַּד בְּאָרְחָא וְחַרְבֵּיהּ שְׁלִיפָא בִּידֵיהּ וּסְטַת אֲתָּנָא מִן אוֹרְחָא וַאֲזָלַת בְּחַקְלָא וּמְחָא בִּלְעָם יַת אֲתָּנָא לְאַסְטָיוּתַהּ לְאָרְחָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כד">כד</span>
וְקָם מַלְאָכָא דַיְיָ בִּשְׁבִיל כַּרְמַיָא אַתְרָא דְגָדֵירָא מִכָּא וְגָדֵירָא מִכָּא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כה">כה</span>
וַחֲזַת אֲתָּנָא יַת מַלְאָכָא דַיְיָ וְאִדְחֵיקַת לְכָתְלָא וּדְחֵיקַת יַת רִגְלָא דְבִלְעָם לְכָתְלָא וְאוֹסִיף לְמִמְחַהּ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כו">כו</span>
וְאוֹסֵף מַלְאָכָא דַיְיָ לְמֶעְבָּר וְקָם בַּאֲתַר עָק דִי לֵית אֹרַח לְמִסְטֵי לְיַמִינָא וְלִשְׂמָאלָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כז">כז</span>
וַחֲזַת אֲתָּנָא יַת מַלְאָכָא דַיְיָ וּרְבָעַת תְּחוֹת בִּלְעָם וּתְקֵיף רוּגְזָא דְבִלְעָם וּמְחָא יַת אֲתָּנָא בְּחֻטְרָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כח">כח</span>
וּפְתַח יְיָ יַת פּוּמָא דַאֲתָּנָא וַאֲמָרַת לְבִּלְעָם מָה עֲבָדִית לָךְ אֲרֵי מְחִיתַנִי דְנַן תְּלַת זִמְנִין:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, כט">כט</span>
וַאֲמַר בִּלְעָם לַאֲתָּנָא אֲרֵי חַיִיכְתְּ בִּי אִלוּפוֹן אִית חַרְבָּא בִּידִי אֲרֵי כְעָן קְטַלְתִּיךְ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, ל">ל</span>
וַאֲמָרַת אֲתָּנָא לְבִלְעָם הֲלָא אֲנָא אֲתָּנָךְ דְרָכַבְתְּ עֲלַי מִדְאִיתָךְ עַד יוֹמָא הָדֵין הֲמֵילַף אַלִפְנָא לְמֶעֱבַּד לָךְ כְּדֵין וַאֲמַר לָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לא">לא</span>
וּגְלָא יְיָ יַת עֵינֵי בִלְעָם וַחֲזָא יַת מַלְאָכָא דַיְיָ מְעַתַּד בְּאָרְחָא וְחַרְבֵּיהּ שְׁלִיפָא בִידֵיהּ וּכְרַע וּסְגִיד לְאַפּוֹהִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לב">לב</span>
וַאֲמַר לֵיהּ מַלְאָכָא דַיְיָ עַל מָה מָחִיתָא יַת אֲתָּנָךְ דְנַן תְּלַת זִמְנִין הָא אֲנָא נְפָקִית לְמִשְׂטַן אֲרֵי גְלֵי קֳדָמַי דְאַתְּ רָעֵי לְמֵיזַל בְּאוֹרְחָא לְקִבְּלִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לג">לג</span>
וַחֲזַתְנִי אֲתָּנָא וּסְטַת מִן קֳדָמַי דְנַן תְּלַת זִמְנִין אִילוּפוֹן לָא סְטַּת מִן קֳדָמַי אֲרֵי כְעַן אַף יָתָךְ קְטָלִית וְיָתַהּ קַיֵימִית:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לד">לד</span>
וַאֲמַר בִּלְעָם לְמַלְאָכָא דַיְיָ חָבִית אֲרֵי לָא יְדָעִית אֲרֵי אַתְּ מְעַתֵּד לָקֳדָמוּתִי בְּאָרְחָא וּכְעַן אִם בִּישׁ בְּעֵינָךְ אֵיתוּב לִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לה">לה</span>
וַאֲמַר מַלְאָכָא דַיְיָ לְבִלְעָם אִיזֵיל עִם גוּבְרַיָא וּלְחוֹד יַת פִּתְגָמָא דִי אֲמַלֵיל עִמָךְ יָתֵיהּ תְּמַלֵיל וַאֲזַל בִּלְעָם עִם רַבְרְבֵי בָּלָק:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לו">לו</span>
וּשְׁמַע בָּלָק אֲרֵי אָתָא בִלְעָם וּנְפַק לָקֳדָמוּתֵה לְקַרְתָּא דְמוֹאָב דִי עַל תְּחוּם אַרְנוֹן דִי בִּסְטַר תְּחוּמָא:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לז">לז</span>
וַאֲמַר בָּלָק לְבִלְעָם הֲלָא מִשְׁלַח שַׁלְחִית לְוָתָךְ לְמִקְרֵי לָךְ לְמָא לָא אֲתֵיתָא לְוָתִי הַבְקוּשְׁטָא הֲוֵיתָא אָמַר לֵית אֲנָא יָכִיל לְיַקְרוּתָךְ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לח">לח</span>
וַאֲמַר בִּלְעָם לְבָלָק הָא אֲתֵיתִי לְוָתָךְ כְּעַן הֲמֵיכַל יְכִלְנָא לְמַלָלָא מִדַעַם פִּתְגָמָא דִי יְשַׁוֵי יְיָ בְּפוּמִי יָתֵיהּ אֲמַלֵיל:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, לט">לט</span>
וַאֲזַל בִּלְעָם עִם בָּלָק וַאֲתוֹ לְקִרְיַת מְחוֹזוֹהִי:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, מ">מ</span>
וּנְכֵיס בָּלָק תּוֹרִין וְעָאן וּשְׁלַח לְבִלְעָם וּלְרַבְרְבַיָא דִי עִמֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, המשך פרק כב, מא">מא</span>
וַהֲוָה בְּצַפְרָא וּדְבַר בָּלָק יַת בִּלְעָם וְאַסְקֵיהּ לְרָמַת דַחַלְתֵּיהּ וַחֲזָא מִתַּמָן קְצַת מִן עַמָא:<p dir="rtl">
<h3 dir="rtl" id="i_onqelus, פרשת בלק, פרק כג">פרק-כג</h3><p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, א">א</span>
וַאֲמַר בִּלְעָם לְבָלָק בְּנֵה לִי הָכָא שַׁבְעָא מַדְבְּחִין וְאַתְקִין לִי הָכָא שַׁבְעָא תוֹרִין וְשַׁבְעָא דִכְרִין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ב">ב</span>
וַעֲבַד בָּלָק כְּמָא דִי מַלֵיל בִּלְעָם וְאַסֵיק בָּלָק וּבִלְעָם תּוֹר וּדְכַר עַל כָּל מַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ג">ג</span>
וַאֲמַר בִּלְעָם לְבָלָק אִתְעַתֵּד עַל עֲלָתָךְ וְאֵיהַךְ מָאִים יְעָרַע מֵימַר מִן קֳדָם יְיָ לָקֳדָמוּתִי וּפִתְגָמָא דְיַחֲזִנַנִי וְאֵחַוֵי לָךְ וַאֲזַל יְחִידִי:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ד">ד</span>
וְעָרַע מֵימַר מִן קֳדָם יְיָ לְוַת בִּלְעָם וַאֲמַר לֵיהּ יַת שַׁבְעָא מַדְבְּחִין סְדָרִית וְאַסֵקִית תּוֹר וּדְכַר עַל כָּל מַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ה">ה</span>
וְשַׁוִי יְיָ פִּתְגָמָא בְּפוּמָא דְבִלְעָם וַאֲמַר תּוּב לְוַת בָּלָק וּכְדֵין תְּמַלֵיל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ו">ו</span>
וְתַב לְוָתֵיהּ וְהָא מְעַתֵּד עַל עֲלָתֵיהּ הוּא וְכָל רַבְרְבֵי מוֹאָב:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ז">ז</span>
וּנְטַל מַתְלֵיהּ וַאֲמַר מִן אֲרָם דַבְּרַנִי בָלָק מַלְכָּא דְמוֹאָב מִטוּרֵי מַדִנְחָא אִיתָא לוֹטּ לִי יַעֲקֹב וְאִיתָא תָּרֵיךְ לִי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ח">ח</span>
מָה אֲלוֹטֵיהּ דְלָא לַטְיֵהּ אֵל וּמָה אֲתָרְכֵיהּ דְלָא תָרְכֵיהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ט">ט</span>
אֲרֵי מֵרֵישׁ טוּרַיָא חֲזִיתֵיהּ וּמֵרָמָתָא סְכִיתֵיהּ הָא עַמָא בִּלְחוֹדֵיהוֹן עֲתִידִין דְיַחְסְנוּן עַלְמָא וּבְעַמְמַיָא לָא יִתְדְנוּן גְמִירָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, י">י</span>
מָן יֵיכוֹל לְמִמְנֵי דַעַדְקַיָא דְבֵית יַעֲקֹב דְאָמִיר עֲלֵיהוֹן יִסְגוּן כְּעַפְרָא דְאַרְעָא אוֹ חֲדָא מֵאַרְבַּע מַשִׁרְיָתָא דְיִשְׂרָאֵל תְּמוּת נַפְשִׁי מוֹתָא דְקַשִׁיטוֹהִי וּתְהֵי סוֹפִי כְּוַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יא">יא</span>
וַאֲמַר בָּלָק לְבִלְעָם מֶה עֲבַדְתָּא לִי לְמֵילַט סַנְאַי דְבַרְתִּיךְ וְהָא בְּרָכָא מְבָרְכַת לְהוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יב">יב</span>
וַאֲתֵיב וַאֲמַר הֲלָא יָת דִי יְשַׁוֵי יְיָ בְּפוּמִי יָתֵיהּ אֶטַר לְמַלָלָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יג">יג</span>
וַאֲמַר לֵיהּ בָּלָק אִיתָא כְעַן עִמִי לַאֲתַר אוֹחֲרָן דְתֶחֱזִנֵיהּ מִתַּמָן לְחוֹד קְצָתֵיהּ תֶּחֱזֵי וְכוּלֵיהּ לָא תֶחֱזֵי וּתְלוּטֵיהּ לִי מִתַּמָן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יד">יד</span>
וְדַבְּרֵיהּ לַחֲקַל סְכוּתָא לְרֵישׁ רָמָתָא וּבְנָא שַׁבְעָא מַדְבְּחִין וְאַסֵיק תּוֹר וּדְכַר עַל כָּל מַדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, טו">טו</span>
וַאֲמַר לְבָלָק אִתְעַתֵּד הָכָא עַל עֲלָתָךְ וַאֲנָא אִתְמְטֵי עַד כָּא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, טז">טז</span>
וְעָרַע מֵימַר מִן קֳדָם יְיָ לְבִלְעָם וְשַׁוִי פִתְגָמָא בְּפוּמֵיהּ וַאֲמַר תּוּב לְוָת בָּלָק וּכְדֵין תְּמַלֵיל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יז">יז</span>
וַאֲתָא לְוָתֵיהּ וְהוּא מְעַתַּד עַל עֲלָתֵיהּ וְרַבְרְבֵי מוֹאָב עִמֵיהּ וַאֲמַר לֵיהּ בָּלָק מָה מַלִיל יְיָ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יח">יח</span>
וּנְטַל מַתְלֵיהּ וַאֲמַר קוּם בָּלָק וּשְׁמַע אָצִית לְמֵימְרִי בַּר צִפֹּר:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, יט">יט</span>
לָא כְמִלֵי בְּנֵי אֱנָשָׁא מֵימַר אֱלָהָא בְּנֵי אֱנָשָׁא אָמְרִין וּמְכַדְבִין וְאַף לָא כְעוֹבָדֵי בְּנֵי בִּשְׂרָא דְאִינוּן גָזְרִין לְמֶעְבַּד וְתַיְבִין וּמִתְמַלְכִין דְהוּא אָמַר וְעָבֵיד וְכָל מֵימְרֵהּ מִתְקַיָם:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כ">כ</span>
הָא בִּרְכָן קַבֵּילִית וַאֲבָרֵכִינֵיהּ לְיִשְׂרָאֵל וְלָא אָתֵב בִּרְכְּתִי מִינֵיה:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כא">כא</span>
אִסְתַּכָּלִית לֵית פָּלְחֵי גִלוּלִין בִּדְבֵית יַעֲקֹב וְאַף לָא עָבְדֵי לֵיאוּת שְׁקַר בְּיִשְׂרָאֵל מֵימְרָא דַיְיָ אֱלָהָהוֹן בְּסַעְדְהוֹן וּשְׁכִינַת מַלְכְּהוֹן בֵּינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כב">כב</span>
אֱלָהָא דְאַפֵּקִנוּן מִמִצְרָיִם תּוּקְפָא וְרוּמָא דִילֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כג">כג</span>
אֲרֵי לָא נַחֲשַׁיָא צָבָן דְיִיטַב לִדְבֵית יַעֲקֹב וְאַף לָא קְסָמַיָא רְעַן בִּרְבוּת בֵּית יִשְׂרָאֵל כְּעִדַן יִתְאַמַר לְיַעֲקֹב וּלְיִשְׂרָאֵל מָה עֲבַד אֱלָהָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כד">כד</span>
הָא עַמָא כְּלֵיתָא שָׁרֵי וּכְאַרְיָא יִתְנַטֵל לָא יִשְׁרֵי בְאַרְעֵיהּ עַד דְיִקְטוֹל קְטוֹל וְנִכְסֵי עֲמְמַיָא יֵירָת:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כה">כה</span>
וַאֲמַר בָּלָק לְבִלְעָם אַף מֵילַט לָא תְלוּטִּינוּן אַף בְּרָכָא לָא תְבָרֵכִינוּן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כו">כו</span>
וַאֲתֵיב בִּלְעָם וַאֲמַר לְבָלָק הֲלָא מַלֵילִית עִמָךְ לְמֵימַר כֹּל דִי יְמַלֵל יְיָ יָתֵיהּ אַעֲבֵיד:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כז">כז</span>
וַאֲמַר בָּלָק לְבִלְעָם אִיתָא כְּעַן אֲדַבְּרִינָךְ לַאֲתַר אָחֳרָן מָאִים יְהֵי רַעֲוָא מִן קֳדָם יְיָ וּתְלוּטֵיהּ לִי מִתַּמָן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כח">כח</span>
וּדְבַר בָּלָק יַת בִּלְעָם רֵישׁ רָמָתָא דְמִסְתַּכְּיָא עַל אַפֵּי בֵּית יְשִׁימוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, כט">כט</span>
וַאֲמַר בִּלְעָם לְבָלָק בְּנֵה לִי הָכָא שַׁבְעָא מַדְבְּחִין וְאַתְקִין לִי הָכָא שַׁבְעָא תוֹרִין וְשַׁבְעָא דִכְרִין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כג, ל">ל</span>
וַעֲבַד בָּלָק כְּמָא דִי אֲמַר בִּלְעָם וְאַסֵיק תּוֹר וּדְכַר עַל כָּל מַדְבְּחָא:<p dir="rtl">
<h3 dir="rtl" id="i_onqelus, פרשת בלק, פרק כד">פרק-כד</h3><p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, א">א</span>
וַחֲזָא בִלְעָם אֲרֵי תַקִין קֳדָם יְיָ לְבָרָכָא יַת יִשְׂרָאֵל וְלָא הַלַךְ כִּזְמַן בִּזְמַן אֱלָהֵין לָקֳדָמוּת נְחָשַׁיָא וְשַׁוִי לָקָבֵיל עֶגְלָא דַעֲבָדוּ יִשְׂרָאֵל בְּמַדְבְּרָא אַפּוֹהִי:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ב">ב</span>
וּזְקֵף בִּלְעָם יָת עֵינוֹהִי וַחֲזָא יָת יִשְׂרָאֵל שָׁרָן לְשִׁבְטוֹהִי וּשְׁרַת עֲלוֹהִי רוּחַ נְבוּאָה מִן קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ג">ג</span>
וּנְטַל מַתְלֵיהּ וַאֲמַר אֵימַר בִּלְעָם בְּרֵיהּ בְעוֹר וְאֵימַר גַבְרָא דְשַׁפִּיר חָזֵי:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ד">ד</span>
אֵימַר דִשְׁמַע מֵימַר מִן קֳדָם אֵל וְחֵזוּ מִן קֳדָם שַׁדַי חָזֵי שְׁכִיב וּמִתְגְלֵי לֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ה">ה</span>
מָה טָבָא מַשְׁכְּנָךְ יַעֲקֹב בֵּית מֵישְׁרָךְ יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ו">ו</span>
כְּנַחֲלִין דִמְדַבְּרִין כְּגִינַת שַׁקְיָא דְעַל פְּרָת כְּבוּסְמַיָא דִנְצִיב יְיָ כְּאַרְזִין דִנְצִבִין עַל מַיָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ז">ז</span>
יִסְגֵי מַלְכָּא דְיִתְרַבָּא מִבְּנוֹהִי וְיִשְׁלוֹט בְּעַמְמִין סַגִיאִין וְיִתְקוֹף מֵאֲגַג מַלְכֵּיהּ וְתִתְנַטֵל מַלְכוּתֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ח">ח</span>
אֱלָהָא דְאַפֵּקִינוּן מִמִצְרַיִם תּוּקְפָא וְרוּמָא דִילֵיהּ יֵיכְלוּן בְּנֵי יִשְׂרָאֵל נִכְסֵי עַמְמַיָא סַנְאֵיהוֹן וּבְבִזַת מַלְכֵּיהוֹן יִתְפַּנְקוּן וְאַרְעֲתְהוֹן יַחְסְנוּן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, ט">ט</span>
יְנוּחַ יִשְׁרֵי בִתְקוֹף כְּאַרְיָא וּכְלֵתָא לֵית מַלְכוּ דְתִזַעֲזְעִינֵיהּ בְּרִיכָךְ יְהוֹן בְּרִיכִין וְלִיטָךְ יְהוֹן לִיטִין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, י">י</span>
וּתְקֵיף רוּגְזָא דְבָלָק בְּבִלְעָם וּשְׁקָפִינוּן לִידוֹהִי וַאֲמַר בָּלָק לְבִלְעָם לְמֵילַט סַנְאַי קְרִיתָךְ וְהָא בָּרָכָא מְבָרְכַת לְהוֹן דְנַן תְּלַת זִמְנִין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יא">יא</span>
וּכְעַן אִזֵיל לָךְ לְאַתְרָךְ אֲמָרִית יְקָרָא אֲיַקְרִינָךְ וְהָא מְנָעָךְ יְיָ מִן יְקָר:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יב">יב</span>
וַאֲמַר בִּלְעָם לְבָלָּק הֲלָא אַף לְאִזְגַדָךְ דִי שַׁלְחַת לְוָתִי מַלֵילִית לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יג">יג</span>
אִם יִתֶּן לִי בָלָק מְלֵי בֵיתֵיהּ כְּסַף וּדְהַב לֵית לִי רְשׁוּ לְמֶעֱבַּר עַל גְזֵירַת מֵימְרָא דַיְיָ לְמֶעֱבַּד טַבְתָּא אוֹ בִּישְׁתָּא מֵרְעוּתִי דִי יְמַלֵל יְיָ יָתֵיהּ אֲמַלֵיל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יד">יד</span>
וּכְעַן הָא אֲנָא אָזֵיל לְעַמִי אִיתָא אֲמַלְכִינָךְ מָה דְתַּעְבֵיד וַאֲחַוֵי לָךְ מָא דְיַעֲבֵד עַמָא הָדֵין לְעַמָךְ בְּסוֹף יוֹמַיָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, טו">טו</span>
וּנְטַל מַתְלֵיהּ וַאֲמַר אֵימַר בִּלְעָם בְּרֵיהּ בְעוֹר וְאֵימַר גַבְרָא דְשַׁפִּיר חָזֵי:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, טז">טז</span>
אֵימַר דִשְׁמַע מֵימַר מִן קֳדָם אֵל וִידַע מַדַע מִן קֳדָם עִילָאָה חֵיזוּ מִן קֳדָם שַׁדַי חָזֵי שְׁכִיב וּמִתְגְלֵי לֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יז">יז</span>
חֲזִיתֵיהּ וְלָא כְעַן סְכִיתֵיהּ וְלָא אִיתוֹהִי קָרִיב כַּד יְקוּם מַלְכָּא מִיַעֲקֹב וְיִתְרַבָּא מְשִׁיחָא מִיִשְׂרָאֵל וְיִקְטּוֹל רַבְרְבֵי מוֹאָב וְיִשְׁלוֹט בְּכָל בְּנֵי אֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יח">יח</span>
וִיהֵי אֱדוֹם יְרוּתָּא וִיהֵי יְרוּתָּא שֵׂעִיר לְבַעֲלֵי דְבָבוֹהִי וְיִשְׂרָאֵל יַצְלַח בְּנִכְסִין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, יט">יט</span>
וְיֵיחוּת חָד מִדְבֵית יַעֲקֹב וְיוֹבִיד מְשֵׁיזִיב מִקִרְיַת עַמְמַיָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כ">כ</span>
וַחֲזָא יַת עֲמַלְקָאָה וּנְטַל מַתְלֵיהּ וַאַמַר רֵישׁ קְרָבַיָא דְיִשְׂרָאֵל הֲוָה עֲמַלְקָאָה וְסוֹפֵיהּ לְעָלְמָא יֵיבָד:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כא">כא</span>
וַחֲזָא יַת שַׁלְמָאָה וּנְטַל מַתְלֵיהּ וַאֲמַר תַּקִיף בֵּית מוֹתְבָךְ וְשַׁוֵי בִכְרַךְ תַּקִּיף מְדוֹרָךְ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כב">כב</span>
אֲרֵי אִם יְהֵי לְשֵׁיצָאָה שַׁלְמָאָה עַד מָה אֲתוּרָאָה יִשְׁבִּינָךְ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כג">כג</span>
וּנְטַל מַתְלֵיהּ וַאֲמַר וַי לְחַיָיבַיָא דְיֵחוֹן כַּד יַעֲבֵּד אֱלָהָא יָת אִלֵין:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כד">כד</span>
וְסִיעַן יִצְטַרְחַן מֵרוֹמָאֵי וִיעֲנוּן לְאָתוּר וְיִשְׁתַּעְבְּדוּן לְעֵבַר פְּרָת וְאַף אִינוּן לְעָלְמָא יֵיבְדוּן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כד, כה">כה</span>
וְקָם בִּלְעָם וַאֲזַל וְתָב לְאַתְרֵיהּ וְאַף בָּלָק אֲזַל לְאוֹרְחֵיהּ: <B>[פ]</B><p dir="rtl">
<h3 dir="rtl" id="i_onqelus, פרשת בלק, פרק כה">פרק-כה</h3><p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, א">א</span>
וִיתֵיב יִשְׂרָאֵל בְּשִׁיטִין וּשְׁרֵי עַמָא לְמִטְּעֵי בָּתַר בְּנַת מוֹאָב:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ב">ב</span>
וּקְרָאָן לְעַמָא לְדִבְחֵי טַעֲוַתְהוֹן וַאֲכַל עַמָא וּסְגִידוּ לְטַעֲוַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ג">ג</span>
וְאִתְחַבַּר יִשְׂרָאֵל לְבַעֲלָא פְעוֹר וּתְקֵף רוּגְזָא דַיְיָ בְּיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ד">ד</span>
וַאֲמַר יְיָ לְמשֶׁה דְבַר יַת כָּל רֵישֵׁי עַמָא וְדוּן וּקְטוֹל דְחַיָב קְטוֹל קֳדָם יְיָ לָקֳבֵל שִׁמְשָׁא וִיתוּב תְּקוֹף רוּגְזָא דַיְיָ מִיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ה">ה</span>
וַאֲמַר משֶׁה לְדַיָנֵי יִשְׂרָאֵל קְטִילוּ גְבַר גַבְרוֹהִי דְאִתְחַבָּרוּ לְבַעֲלָא פְעוֹר:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ו">ו</span>
וְהָא גַבְרָא מִבְּנֵי יִשְׂרָאֵל אֲתָא וְקָרֵב לְוָת אֲחוֹהִי יָת מִדְיָנֵיתָא לְעֵינֵי משֶׁה וּלְעֵינֵי כָּל כְּנִשְׁתָּא דִבְנֵי יִשְׂרָאֵל וְאִינוּן בָּכָן בִּתְרַע מַשְׁכַּן זִמְנָא:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ז">ז</span>
וַחֲזָא פִּינְחָס בַּר אֶלְעָזָר בַּר אַהֲרֹן כַּהֲנָא וְקָם מִגוֹ כְנִשְׁתָּא וּנְסֵיב רוֹמְחָא בִידֵיהּ:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ח">ח</span>
וְעַל בָּתַר גַבְרָא בַּר יִשְׂרָאֵל לְקוּבָּתָא וּבְזַע יַת תַּרְוֵיהוֹן יַת גַבְרָא בַּר יִשְׂרָאֵל וְיַת אִתְּתָא לִמְעָהָא וְאִתְכְּלִי מוֹתָנָא מֵעַל בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת בלק, פרק כה, ט">ט</span>
וַהֲווֹ דְמִיתוּ בְּמוֹתָנָא עַשְׂרִין וְאַרְבְּעָה אַלְפִין: <B>[פפפ]</B><p dir="rtl">
<h2 dir="rtl" id="i_onqelus, פרשת פנחס">פרשת פנחס</h2><p dir="rtl">
<span dir="rtl" class="inlineHeader" id="i_onqelus, פרשת פנחס, י">י</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, יא">יא</span>
פִּינְחָס בַּר אֶלְעָזָר בַּר אַהֲרֹן כַּהֲנָא אֲתֵיב יַת חֵמְתִי מֵעַל בְּנֵי יִשְׂרָאֵל בִּדְקַנֵי יַת קִנְאָתִי בֵּינֵיהוֹן וְלָא שֵׁיצֵיתִי יַת בְּנֵי יִשְׂרָאֵל בְּקִנְאָתִי:<p dir="rtl">
<span dir="rtl" class="inlineHeader" id="i_onqelus, פרשת פנחס, יב">יב</span>
בְּכֵן אֵימַר הָא אֲנָא גְזַר לֵיהּ יַת קְיָמִי שְׁלָם:<p dir="rtl">
<span dir="rtl" class="inlineHeader" id="i_onqelus, פרשת פנחס, יג">יג</span>
וּתְהֵי לֵיהּ וְלִבְנוֹהִי בַּתְרוֹהִי קְיַם כְּהֻנַת עֲלָם חֲלַף דִי קַנֵי קֳדָם אֱלָהֵהּ וְכַפֵּר עַל בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, יד">יד</span>
וְשׁוּם גַבְרָא בַּר יִשְרָאֵל קְטִילָא דִי אִתְקְטֵל עִם מִדְיָנֵיתָא זִמְרִי בַּר סָלוּא רַב בֵּית אַבָּא לְבֵית שִׁמְעוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, טו">טו</span>
וְשׁוּם אִתְּתָא דְאִתְקְטִילַת מִדְיָנֵיתָא כָּזְבִּי בַּת צוּר רֵישׁ אוּמֵי בֵּית אַבָּא בְּמִדְיָן הוּא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת פנחס, טז">טז</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, יז">יז</span>
אָעֵק יַת מִדְיָנָאֵי וְתִקְטְלוּן יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, יח">יח</span>
אֲרֵי מְעִיקִין אִינוּן לְכוֹן בְּנִכְלֵיהוֹן דִי נְכִילוּ לְכוֹן עַל עֵיסַק פְּעוֹר וְעַל עֵיסַק כָּזְבִּי בַּת רַבָּא דְמִדְיָן אֲחַתְהוֹן דְאִתְקְטִילַת בְּיוֹמָא דְמוֹתָנָא עַל עֵיסַק פְּעוֹר:<p dir="rtl">
<h3 dir="rtl" id="i_onqelus, פרשת פנחס, פרק כו">פרק-כו</h3><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, א">א</span>
 וַהֲוָה בָּתַר מוֹתָנָא וַאֲמַר יְיָ לְמשֶׁה וּלְאֶלְעָזָר בַּר אַהֲרֹן כַּהֲנָא לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ב">ב</span>
קַבִּילוּ יַת חוּשְׁבַּן כָּל כְּנִשְׁתָּא דִבְנֵי יִשְׂרָאֵל מִבַּר עַשְׂרִין שְׁנִין וּלְעֵילָא לְבֵית אֲבָהַתְהוֹן כָּל נָפֵיק חֵילָא בְּיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ג">ג</span>
וּמַלִיל משֶׁה וְאֶלְעָזָר כַּהֲנָא וַאֲמָרוּ לְמִמְנֵי יָתְהוֹן בְּמֵישְׁרַיָא דְמוֹאָב עַל יַרְדְנָא דִירִיחוֹ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ד">ד</span>
מִבַּר עַשְׂרִין שְׁנִין וּלְעֵילָא כְּמָא דְפַקֵיד יְיָ יָת משֶׁה וּבְנֵי יִשְׂרָאֵל דִנְפָקוּ מֵאַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ה">ה</span>
רְאוּבֵן בּוּכְרָא דְיִשְׂרָאֵל בְּנֵי רְאוּבֵן חֲנוֹךְ זַרְעִית חֲנוֹךְ לְפַלוּא זַרְעִית פַּלוּא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ו">ו</span>
לְחֶצְרוֹן זַרְעִית חֶצְרוֹן לְכַרְמִי זַרְעִית כַּרְמִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ז">ז</span>
אִלֵין זַרְעֲיַת רְאוּבֵן וַהֲווֹ מִנְיָנֵיהוֹן אַרְבְּעִין וּתְלָתָא אַלְפִין וּשְׁבַע מְאָה וּתְּלָתִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ח">ח</span>
וּבְנֵי פַלוּא אֱלִיאָב:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ט">ט</span>
וּבְנֵי אֱלִיאָב נְמוּאֵל וְדָתָן וַאֲבִירָם הוּא דָתָן וַאֲבִירָם מְעַרְעֵי כְּנִשְׁתָּא דְאִתְכְּנָשׁוּ עַל משֶׁה וְעַל אַהֲרֹן בִּכְנִשְׁתָּא דְקֹרַח בְּאִתְכַּנוֹשֵׁיהוֹן עַל יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, י">י</span>
וּפְתָחַת אַרְעָא יַת פּוּמָהּ וּבְלָעַת יָתְהוֹן וְיָת קֹרַח בְּמוֹתָא דִכְנִשְׁתָּא כַּד אֲכָלַת אֵשָׁתָא יַת מָאתָן וְחַמְשִׁין גַבְרָא וַהֲווֹ לְאָת:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יא">יא</span>
וּבְנֵי קֹרַח לָא מִיתוּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יב">יב</span>
בְּנֵי שִׁמְעוֹן לְזַרְעֲיַתְהוֹן לִנְמוּאֵל זַרְעִית נְמוּאֵל לְיָמִין זַרְעִית יָמִין לְיָכִין זַרְעִית יָכִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יג">יג</span>
לְזֶרַח זַרְעִית זֶרַח לְשָׁאוּל זַרְעִית שָׁאוּל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יד">יד</span>
אִלֵין זַרְעֲיַת שִׁמְעוֹן עַשְׂרִין וּתְרֵין אַלְפִין וּמָאתָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, טו">טו</span>
בְּנֵי גָד לְזַרְעֲיַתְהוֹן לִצְפוֹן זַרְעִית צְפוֹן לְחַגִי זַרְעִית חַגִי לְשׁוּנִי זַרְעִית שׁוּנִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, טז">טז</span>
לְאָזְנִי זַרְעִית אָזְנִי לְעֵרִי זַרְעִית עֵרִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יז">יז</span>
לַאֲרוֹד זַרְעִית אֲרוֹדִי לְאַרְאֵלִי זַרְעִית אַרְאֵלִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יח">יח</span>
אִלֵין זַרְעֲיַת בְּנֵי גָד לְמִנְיָנֵהוֹן אַרְבְּעִין אַלְפִין וַחֲמֵשׁ מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, יט">יט</span>
בְּנֵי יְהוּדָה עֵר וְאוֹנָן וּמִית עֵר וְאוֹנָן בְּאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כ">כ</span>
וַהֲווֹ בְנֵי יְהוּדָה לְזַרְעֲיַתְהוֹן לְשֵׁלָה זַרְעִית שֵׁלָה לְפֶרֶץ זַרְעִית פֶּרֶץ לְזֶרַח זַרְעִית זָרַח:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כא">כא</span>
וַהֲווֹ בְנֵי פֶרֶץ לְחֶצְרוֹן זַרְעִית חֶצְרוֹן לְחָמוּל זַרְעִית חָמוּל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כב">כב</span>
אִלֵין זַרְעֲיַת יְהוּדָה לְמִנְיָנֵיהוֹן שִׁבְעִין וְשִׁתָּא אַלְפִין וַחֲמֵשׁ מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כג">כג</span>
בְּנֵי יִשָשׂכָר לְזַרְעֲיַתְהוֹן תּוֹלָע זַרְעִית תּוֹלָע לְפֻוָה זַרְעִית פּוּנִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כד">כד</span>
לְיָשׁוּב זַרְעִית יָשׁוּב לְשִׁמְרוֹן זַרְעִית שִׁמְרוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כה">כה</span>
אִלֵין זַרְעֲיַת יִשָׂשׂכָר לְמִנְיָנֵיהוֹן שִׁתִּין וְאַרְבְּעָה אַלפִין וּתְלַת מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כו">כו</span>
בְּנֵי זְבוּלוּן לְזַרְעֲיַתְהוֹן לְסֶרֶד זַרְעִית סֶרֶד לְאֵלוֹן זַרְעִית אֵלוֹן לְיַחְלְאֵל זַרְעִית יַחְלְאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כז">כז</span>
אִלֵין זַרְעֲיַת זְבוּלוּן לְמִנְיָנֵיהוֹן שִׁתִּין אַלְפִין וְחֲמֵשׁ מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כח">כח</span>
בְּנֵי יוֹסֵף לְזַרְעֲיַתְהוֹן מְנַשֶׁה וְאֶפְרָיִם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, כט">כט</span>
בְּנֵי מְנַשֶׁה לְמָכִיר זַרְעִית מָכִיר וּמָכִיר אוֹלִיד יַת גִלְעָד לְגִלְעָד זַרְעִית גִלְעָד:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ל">ל</span>
אִלֵין בְּנֵי גִלְעָד אִיעֶזֶר זַרְעִית אִיעֶזֶר לְחֵלֶק זַרְעִית חֵלֶק:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לא">לא</span>
וְאַשְׂרִיאֵל זַרְעִית אַשְׂרִיאֵלִי וְשֶׁכֶם זַרְעִית שֶׁכֶם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לב">לב</span>
וּשְׁמִידָע זַרְעִית שְׁמִידָע וְחֵפֶר זַרְעִית חֵפֶר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לג">לג</span>
וּצְלָפְחָד בַּר חֵפֶר לָא הֲווֹ לֵיהּ בְּנִין אֱלָהֵין בְּנָן וְשׁוּם בְּנַת צְלָפְחָד מַחְלָה וְנוֹעָה חָגְלָה מִלְכָּה וְתִרְצָה:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לד">לד</span>
אִלֵין זַרְעֲיַת מְנַשֶׁה וּמִנְיָנֵיהוֹן חַמְשִׁין וּתְרֵין אַלְפִין וּשְׁבַע מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לה">לה</span>
אִלֵין בְּנֵי אֶפְרַיִם לְזַרְעֲיַתְהוֹן לְשׁוּתֶלַח זַרְעִית שׁוּתֶלַח לְבֶכֶר זַרְעִית בֶּכֶר לְתַחַן זַרעִית תַּחַן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לו">לו</span>
וְאִלֵין בְּנֵי שׁוּתָלַח לְעֵרָן זַרְעִית עֵרָן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לז">לז</span>
אִלֵין זַרְעֲיַת בְּנֵי אֶפְרַיִם לְמִנְיָנֵיהּוֹן תְּלָתִין וּתְרֵין אַלְפִין וַחֲמֵשׁ מְאָה אִלֵין בְּנֵי יוֹסֵף לְזַרְעֲיַתְהּוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לח">לח</span>
בְּנֵי בִנְיָמִין לְזַרְעֲיַתְהוֹן לְבֶלַע זַרְעִית בֶּלַע לְאַשְׁבֵּל זַרְעִית אַשְׁבֵּל לַאֲחִירָם זַרְעִית אֲחִירָם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, לט">לט</span>
לִשְׁפוּפָם זַרְעִית שְׁפוּפָם לְחוּפָם זַרְעִית חוּפָם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מ">מ</span>
וַהֲווֹ בְנֵי בֶלַע אַרְדְ וְנַעֲמָן זַרְעִית הָאַרְדִי לְנַעֲמָן זַרְעִית נַעֲמִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מא">מא</span>
אִלֵין בְּנֵי בִנְיָמִן לְזַרְעֲיַתְהוֹן וּמִנְיָנֵיהוֹן אַרְבְּעִין וְחַמְשָׁא אַלְפִין וְשִׁית מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מב">מב</span>
אִלֵין בְּנֵי דָן לְזַרְעֲיַתְהוֹן לְשׁוּחָם זַרְעִית שׁוּחָם אִלֵין זַרְעֲיַת דָן לְזַרְעֲיַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מג">מג</span>
כָל זַרְעֲיַת שׁוּחָם לְמִנְיָנֵיהוֹן שִׁתִּין וְאַרְבַּע אַלְפִין וְאַרְבַּע מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מד">מד</span>
בְּנֵי אָשֵׁר לְזַרְעֲיַתְהוֹן לְיִמְנָה זַרְעִית יִמְנָה לְיִשְׁוִי זַרְעִית יִשְׁוִי לִבְרִיעָה זַרְעִית בְּרִיעָה:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מה">מה</span>
לִבְנֵי בְרִיעָה לְחֵבֶר זַרְעִית חֵבֶר לְמַלְכִּיאֵל זַרעִית מַלְכִּיאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מו">מו</span>
וְשׁוּם בַּת אָשֵׁר סָרַח:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מז">מז</span>
אִלֵין זַרְעֲיַת בְּנֵי אָשֵׁר לְמִנְיָנֵיהוֹן חַמְשִׁין וּתְלָתָא אַלְפִין ואַרְבַּע מְאָה: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מח">מח</span>
בְּנֵי נַפְתָּלִי לְזַרְעֲיַתְהוֹן לְיַחְצְאֵל זַרְעִית יַחְצְאֵל לְגוּנִי זַרְעִית גוּנִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, מט">מט</span>
לְיֵצֶר זַרְעִית יֵצֶר לְשִׁלֵם זַרְעִית שִׁלֵם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נ">נ</span>
אִלֵין זַרְעֲיַת נַפְתָּלִי לְזַרְעֲיַתְהוֹן וּמִנְיָנֵיהוֹן אַרְבְּעִין וְחַמְשָׁא אַלְפִין וְאַרְבַּע מֵאָה:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נא">נא</span>
אִלֵין מִנְיָנֵי בְּנֵי יִשְׂרָאֵל שִׁית מְאָה וְחַד אַלְפִין שְׁבַע מְאָה וּתְלָתִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נב">נב</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נג">נג</span>
לְאִלֵין תִּתְפְּלֵיג אַרְעָא בְּאַחֲסָנָא בְּמִנְיַן שְׁמָהָן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נד">נד</span>
לְסַגִיאֵי תִּסְגוּן אַחֲסַנְתְּהוֹן וְלִזְעֵירֵי תַּזְעֲרוּן אַחֲסַנְתְּהוֹן גְבַר לְפוּם מִנְיָנוֹהִי תִּתְיְהֵב אַחֲסַנְתֵּיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נה">נה</span>
בְּרַם בְּעַדְבָא תִּתְפְּלֵיג יַת אַרְעָא לִשְׁמָהָן שִׁבְטֵי אֲבָהָתְהוֹן יַחְסְנוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נו">נו</span>
עַל פּוּם עַדְבָא תִּתְפְּלֵיג אַחֲסַנְתְּהוֹן בֵּין סַגִיאֵי לִזְעֵירֵי: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נז">נז</span>
וְאִלֵין מִנְיָנֵי לֵוָאֵי לְזַרְעֲיַתְהוֹן לְגֵרְשׁוֹן זַרְעִית גֵרְשׁוֹן לִּקְהָת זַרְעִית קְהָת לִמְרָרִי זַרְעִית מְרָרִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נח">נח</span>
אִלֵין זַרְעֲיַת לֵוִי זַרְעִית לִבְנִי זַרְעִית חֶבְרוֹן זַרְעִית מַחְלִי זַרְעִית מוּשִׁי זַרְעִית קֹרַח וּקְהָת אוֹלִיד יָת עַמְרָם:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, נט">נט</span>
וְשׁוּם אִתַּת עַמְרָם יוֹכֶבֶד בַּת לֵוֵי דִילֵדַת יָתַהּ לְלֵוִי בְּמִצְרָיִם וִילֵידַת לְעַמְרָם יָת אַהֲרֹן וְיָת משֶׁה וְיָת מִרְיָם אֲחַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, ס">ס</span>
וְאִתְיְלִיד לְאַהֲרֹן יַת נָדָב וְיַת אֲבִיהוּא יַת אֶלְעָזָר וְיַת אִיתָמָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, סא">סא</span>
וּמִית נָדָב וַאֲבִיהוּא בְּקָרוֹבֵיהוֹן אֶשָׁתָא נוּכְרֵיתָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, סב">סב</span>
וַהֲווֹ מִנְיָנֵיהוֹן עַשְׂרִין וּתְלָתָא אַלְפִין כָּל דְכוּרָא מִבַּר יַרְחָא וּלְעֵילָא אֲרֵי לָא אִתְמְנִיאוּ בְּגוֹ בְּנֵי יִשְׂרָאֵל אֲרֵי לָא אִתְיְהִיבַת לְהוֹן אַחֲסָנָא בְּגוֹ בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, סג">סג</span>
אִלֵין מִנְיָנֵי משֶׁה וְאֶלְעָזָר כַּהֲנָא דִי מְנוֹ יַת בְּנֵי יִשְׂרָאֵל בְּמֵישְׁרַיָא דְמוֹאָב עַל יַרְדְנָא דִירֵיחוֹ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, סד">סד</span>
וּבְאִלֵין לָא הֲוָה גְבַר מִמִנְיָנֵי משֶׁה וְאַהֲרֹן כַּהֲנָא דִי מְנוֹ יָת בְּנֵי יִשְׂרָאֵל בְּמַדְבְּרָא דְסִינָי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כו, סה">סה</span>
אֲרֵי אֲמַר יְיָ לְהוֹן מֵימַת יְמוּתוּן בְּמַדְבְּרָא וְלָא אִשְׁתְּאַר מִנְהוֹן אֱנַשׁ אֶלָהֵן כָּלֵב בַּר יְפֻנֶה וִיהוֹשֻׁעַ בַּר נוּן: <B>[ס]</B><p dir="rtl">
<h3 dir="rtl" id="i_onqelus, פרשת פנחס, פרק כז">פרק-כז</h3><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, א">א</span>
וְקָרֵיבָא בְּנַת צְלָפְחָד בַּר חֵפֶר בַּר גִלְעָד בַּר מָכִיר בַּר מְנַשֶׁה לְזַרְעֲיַת מְנַשֶׁה בַּר יוֹסֵף וְאִלֵין שְׁמָהַת בְּנָתֵיהּ מַחְלָה נוֹעָה וְחָגְלָה וּמִלְכָּה וְתִרְצָה:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ב">ב</span>
וְקָמָן קֳדָם משֶׁה וְקֳדָם אֶלְעָזָר כַּהֲנָא וְקֳדָם רַבְרְבַיָא וְכָל כְּנִשְׁתָּא בִּתְרַע מַשְׁכַּן זִמְנָא לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ג">ג</span>
אָבוּנָא מִית בְּמַדְבְּרָא וְהוּא לָא הֲוָה בְּגוֹ כְנִשְׁתָּא דְאִזְדַמָנוּ עַל יְיָ בְּכְנִשְׁתָּא דְקֹרַח אֲרֵי בְחוֹבֵיהּ מִית וּבְנִין לָא הֲווֹ לֵיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ד">ד</span>
לְמָא יִתְמְנַע שְׁמָא דַאֲבוּנָא מִגוֹ זַרְעִיתֵיהּ אֲרֵי לֵית לֵיהּ בָּר הַב לָנָא אַחֲסָנָא בְּגוֹ אֲחֵי אָבוּנָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ה">ה</span>
וְקָרֵב משֶׁה יָת דִינְהוֹן קֳדָם יְיָ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ו">ו</span>
וַאֲמַר יְיָ לְמשֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ז">ז</span>
יָאוּת בְּנַת צְלָפְחָד מְמַלְלָן מִתַּן תִּתֵּן לְהוֹן אֲחוּדַת אַחֲסָנָא בְּגוֹ אֲחֵי אֲבוּהֶן וְתַעֲבַר יַת אַחֲסָנַת אֲבוּהֶן לָהֶן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ח">ח</span>
וְעִם בְּנֵי יִשְׂרָאֵל תְּמַלֵיל לְמֵימָר גְבַר אֲרֵי יְמוּת וּבַר לֵית לֵיהּ וְתַעַבְרוּן יָת אַחֲסַנְתֵּיהּ לִּבְרַתֵּיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, ט">ט</span>
וְאִם לֵית לֵיהּ בְּרַתָּא וְתִתְּנוּן יָת אַחֲסַנְתֵּיה לַאֲחוֹהִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, י">י</span>
וְאִם לֵית לֵיהּ אַחִין וְתִתְּנוּן יָת אַחֲסַנְתֵּיהּ לְאֲחֵי אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יא">יא</span>
וְאִם לֵית אַחִין לַאֲבוּהִי וְתִתְּנוּן יָת אַחֲסַנְתֵּיהּ לְקָרִיבֵיהּ דְקָרֵיבּ לֵיהּ מִזַרְעִיתֵיהּ וְיֵרַת יָתַהּ וּתְהֵי לִבְנֵי יִשְׂרָאֵל לִגְזֵירַת דִין כְּמָא דִי פַקִיד יְיָ יָת משֶׁה: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יב">יב</span>
וַאֲמַר יְיָ לְמשֶׁה סַק לְטוּרָא דַעֲבָרָאֵי הָדֵין וַחֲזֵי יָת אַרְעָא דִי יְהָבִית לִבְנֵי יִשִׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יג">יג</span>
וְתֶחֱזֵי יָתָהּ וְתִתְכְנֵּשׁ לְעַמָיךְ אַף אָתְּ כְּמָא דִי אִתְכְּנִישׁ אַהֲרֹן אָחוּךְ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יד">יד</span>
כְּמָא דִסָרֵיבְתּוּן עַל מֵימְרִי בְּמַדְבְּרָא דְצִן בְּמַצוּת כְּנִשְׁתָּא לְקַדָשׁוּתִי בְמַיָא לְעֵינֵיהוֹן אִנוּן מֵי מַצוּת רְקָם מַדְבְּרָא דְצִן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, טו">טו</span>
וּמַלִיל משֶׁה קֳדָם יְיָ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, טז">טז</span>
יְמַנֵי יְיָ אֱלָהָא רוּחַיָא לְכָל בִּשְׂרָא גְבַר עַל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יז">יז</span>
דִי יִפּוֹק קֳדָמֵיהוֹן וְדִי יֵעוֹל קֳדָמֵיהוֹן וְדִי יַפֵּקִנוּן וְדִי יָעֵלִינוּן וְלָא תְהֵי כְּנִשְׁתָּא דַיְיָ כְּעָנָא דִי לֵית לְהֵן רָעֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יח">יח</span>
וַאֲמַר יְיָ לְמשֶׁה דְבַר לָךְ יָת יְהוֹשֻׁעַ בַּר נוּן גְבַר דִי רוּחַ נְבוּאָה בֵּיהּ וְתִסְמוֹךְ יָת יְדָךְ עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, יט">יט</span>
וּתְקֵים יָתֵיהּ לָקֳדָם אֶלְעָזָר כַּהֲנָא וְלָקֳדָם כָּל כְּנִשְׁתָּא וּתְפַקֵד יָתֵיהּ לְעֵינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, כ">כ</span>
וְתִתֵּן מִזִיוָךְ עֲלוֹהִי בְּדִיל דִי יְקַבְּלוּן מִנֵיהּ כָּל כְּנִשְׁתָּא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, כא">כא</span>
וְלִקֳדָם אֶלְעָזָר כַּהֲנָא יְקוּם וְיִשְׁאַל לֵיהּ בְּדִין אוּרַיָא קֳדָם יְיָ עַל מֵימְרֵיהּ יְהוֹן נַפְקִין וְעַל מֵימְרֵא יְהוֹן עָאלִין הוּא וְכָל בְּנֵי יִשְׂרָאֵל עִמֵיהּ וְכָל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, כב">כב</span>
וַעֲבַד משֶׁה כְּמָא דִי פַקֵיד יְיָ יָתֵיהּ וּדְבַר יָת יְהוֹשֻׁע וַאֲקִימֵיהּ קֳדָם אֶלְעָזָר כַּהֲנָא וּקְדָם כָּל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כז, כג">כג</span>
וּסְמַךְ יָת יְדוֹהִי עֲלוֹהִי וּפַקְדֵיהּ כְּמָא דִי מַלִיל יְיָ בִּידָא דְמשֶׁה: <B>[פ]</B><p dir="rtl">
<h3 dir="rtl" id="i_onqelus, פרשת פנחס, פרק כח">פרק-כח</h3><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, א">א</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ב">ב</span>
פַקֵיד יָת בְּנֵי יִשְׂרָאֵל וְתֵימַר לְהוֹן יָת קוּרְבָּנִי לְחֵם סִדוּר לְקוּרְבָּנַי לְאִתְקַבָּלָא בְּרַעֲוָא תִּטְרוּן לְקָרָבָא קֳדָמַי בְּזִמְנֵיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ג">ג</span>
וְתֵימַר לְהוֹן דֵין קוּרְבָּנָא דִי תְקַרְבוּן קֳדָם יְיָ אִימְּרִין בְּנֵי שְׁנָא שַׁלְמִין תְּרֵין לְּיוֹמָא עֲלָתָא תְּדִירָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ד">ד</span>
יָת אִמְרָא חָד תַּעֲבֵד בְּצַפְרָא וְיָת אִמְרָא תִנְיָנָא תַּעֲבֵד בֵּין שִׁמְשַׁיָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ה">ה</span>
וְחָד מִן עַשְׂרָא בִּתְלַת סָאִין סוּלְתָּא לְמִנְחָתָא דְפִילָא בִּמְשַׁח כְּתִישָׁא רַבְעוּת הִינָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ו">ו</span>
עֲלָתָא תְּדִירָא דְאִתְעֲבִידָא בְּטוּרָא דְסִינַי לְאִתְקַבָּלָא בְרַעֲוָא קוּרְבָּנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ז">ז</span>
וְנִסְכֵּיהּ רַבְעוּת הִינָא לְאִמְרָא חָד בְּקוּדְשָׁא יִתְנַסַךְ נִסוּךְ דַחֲמַר עַתִּיק קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ח">ח</span>
וְיָת אִמְרָא תִנְיָנָא תַּעֲבֵיד בֵּין שִׁמְשַׁיָא כְּמִנְחַת צַפְרָא וּכְנִסְכֵּיהּ תַּעְבֵיד קוּרְבַּן דְמִתְקַבֵּל בְּרַעֲוָא קֳדָם יְיָ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ט">ט</span>
וּבְיוֹמָא דְשַׁבַּתָּא תְּרֵין אִימְרִין בְּנֵי שְׁנָא שַׁלְמִין וּתְרֵין עִשְׂרוֹנִין סוּלְתָּא דְמִנְחָתָא דְפִילָא בִּמְשַׁח וְנִסְכֵּיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, י">י</span>
עֲלַת שַׁבְּתָא דְתִּתְעֲבֵיד בְּשַׁבַּתָּא עַל עֲלָתָא תְּדִירָא וְנִסְכַּהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יא">יא</span>
וּבְרֵישֵׁי יַרְחֵיכוֹן תְּקַרְבוּן עֲלָתָא קֳדָם יְיָ תּוֹרִין בְּנֵי תּוֹרֵי תְּרֵין וּדְכַר חָד אִימְרִין בְּנֵי שְׁנָא שַׁבְעָא שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יב">יב</span>
וּתְלָתָא עִשְׂרוֹנִין סוּלְתָּא מִנְחָתָא דְפִילָא בִמְשַׁח לְתוֹרָא חָד וּתְרֵין עִשְׂרוֹנִין סֻלְתָּא מִנְחָתָא דְפִילָא בִמְשַׁח לְדִכְרָא חָד:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יג">יג</span>
וְעִשְׂרוֹנָא עִשְׂרוֹנָא סֻלְתָּא מִנְחָתָא דְפִילָא בִמְשַׁח לְאִמְרָא חָד עֲלָתָא לְאִתְקַבָּלָא בְּרַעֲוָא קוּרְבָּנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יד">יד</span>
וְנִסְכֵּיהוֹן פַּלְגוּת הִינָא יְהֵי לְתוֹרָא וְתַלְתּוּת הִינָא לְדִכְרָא וְרַבְעוּת הִינָא לְאִמְרָא חַמְרָא דָא עֲלַת רֵישׁ יַרְחָא בְּאִתְחַדָתוּתֵיהּ כֵּן לְכָל רֵישֵׁי יַרְחֵי שַׁתָּא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, טו">טו</span>
וּצְפִיר בַּר עִזִין חָד לְחַטָאתָא קֳדָם יְיָ עַל עֲלָתָא תְּדִירָא יִתְעֲבֵד וְנִסְכֵּיהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, טז">טז</span>
וּבְיַרְחָא קַדְמָאָה בְּאַרְבַּעַת עַשְׂרָא יוֹמָא לְיַרְחָא פִּסְחָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יז">יז</span>
וּבְחַמְשַׁת עַשְׂרָא יוֹמָא לְיַרְחָא הָדֵין חַגָא שַׁבְעָא יוֹמִין פַּטִיר יִתְאָכֵל:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יח">יח</span>
בְּיוֹמָא קַדְמָאָה מְעָרַע קַדִישׁ כָּל עֲבִידַת פּוּלְחַן לָא תַעְבְדוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, יט">יט</span>
וּתְקַרְבוּן קוּרְבָּנָא עֲלָתָא קֳדָם יְיָ תּוֹרִין בְּנֵי תוֹרֵי תְּרֵין וּדְכַר חָד וְשַׁבְעָא אִימְרִין בְּנֵי שְׁנָא שַׁלְמִין יְהוֹן לְכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כ">כ</span>
וּמִנְחַתְהוֹן סוּלְתָּא דְפִילָא בִּמְשַׁח תְּלָתָא עִשְׂרוֹנִין לְתוֹרָא וּתְרֵין עִשְׂרוֹנִין לְדִכְרָא תַּעְבְּדוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כא">כא</span>
עִשְׂרוֹנָא עִשְׂרוֹנָא תַּעֲבֵיד לְאִמְרָא חָד כֵּן לְשַׁבְעָא אִימְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כב">כב</span>
וּצְפִירָא דְחַטָאתָא חָד לְכַפָּרָא עֲלֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כג">כג</span>
בַּר מֵעֲלַת צַפְרָא דְהִּיא עֲלַת תְּדִירָא תַּעְבְּדוּן יָת אִלֵין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כד">כד</span>
כְּאִלֵין תַּעַבְדוּן לְיוֹמָא שַׁבְעָא יוֹמִין לְחֵם קוּרְבַּן דְמִתְקַבֵּל בְּרַעֲוָא קֳדָם יְיָ עַל עֲלָתָא תְדִירָא יִתְעֲבֵיד וִנִסִכֵּיהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כה">כה</span>
וּבְיוֹמָא שְׁבִיעָאָה מְעָרַע קַדִישׁ יְהֵי לְכוֹן כָּל עִיבִידַת פּוּלְחַן לָא תַעַבְדוּן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כו">כו</span>
וּבְיוֹמָא דְבִכּוּרַיָא בְּקָרוֹבֵיכוֹן מִנְחֲתָא חֲדַתָּא קֳדָם יְיָ בְּעַצְרָתֵיכוֹן מְעָרַע קַדִישׁ יְהֵי לְכוֹן כָּל עִבִידַת פּוּלְחַן לָא תַעַבְדוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כז">כז</span>
וּתְקַרְבוּן עֲלָתָא לְאִתְקַבָּלָא בְרַעֲוָא קֳדָם יְיָ תּוֹרִין בְּנֵי תוֹרֵי תְּרֵין וּדְכַר חָד שַׁבְעָא אִימְרִין בְּנֵי שְׁנָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כח">כח</span>
וּמִנְחַתְהוֹן סֻלְתָּא דְפִילָא בִמְשָׁח תְּלָתָא עִשְׂרוֹנִין לְתוֹרָא חָד תְּרֵין עִשְׂרוֹנִין לְדִכְרָא חָד:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, כט">כט</span>
עִשְׂרוֹנָא עִשְׂרוֹנָא לְאִמְרָא חָד לְשַׁבְעָא אִימְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, ל">ל</span>
צְפִיר בַּר עִזִין חָד לְכַפָּרָא עֲלֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כח, לא">לא</span>
בַּר מֵעֲלַת תְּדִירָא וּמִנְחָתֵהּ תַּעְבְּדוּן שַׁלְמִין יְהוֹן לְכוֹן וְנִסְכֵּיהוֹן: <B>[פ]</B><p dir="rtl">
<h3 dir="rtl" id="i_onqelus, פרשת פנחס, פרק כט">פרק-כט</h3><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, א">א</span>
וּבְיַרְחָא שְׁבִיעָאָה בְּחָד לְיַרְחָא מְעָרַע קַדִישׁ יְהֵי לְכוֹן כָּל עִבִידַת פּוּלְחַן לָא תַעַבְדוּן יוֹם יַבָּבָא יְהֵי לְכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ב">ב</span>
וְתַעַבְדוּן עֲלָתָא לְאִתְקַבָּלָא בְּרַעֲוָא קֳדָם יְיָ תּוֹר בַּר תּוֹרֵי חָד דְכַר חָד אִימְרִין בְּנֵי שְׁנָא שַׁבְעָא שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ג">ג</span>
וּמִנְחַתְהוֹן סוּלְתָּא דְפִילָא בִמְשַׁח תְּלָתָא עִשְׂרוֹנִין לְתוֹרָא תְּרֵין עִשְׂרוֹנִין לְדִכְרָא:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ד">ד</span>
וְעִשְׂרוֹנָא חָד לְאִימְרָא חָד לְשַׁבְעָא אִימְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ה">ה</span>
וּצְפִיר בַּר עִזִין חָד לְחַטָאתָא לְכַפָּרָא עֲלֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ו">ו</span>
בַּר מֵעֲלַת יַרְחָא וּמִנְחָתַהּ וַעֲלַת תְּדִירָא וּמִנְחָתַהּ וְנִסְכֵּיהוֹן כִּדְחָזֵי לְהוֹן לְאִתְקַבָּלָא בְרַעֲוָא קוּרְבָּנָא קֳדָם יְיָ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ז">ז</span>
וּבְעַשְׂרָא לְיַרְחָא שְׁבִיעָאָה הָדֵין מְעָרַע קַדִישׁ יְהֵי לְכוֹן וּתְעַנוּן יָת נַפְשָׁתֵיכוֹן כָּל עִבִידְתָּא לָא תַעַבְדוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ח">ח</span>
וּתְקָרְבוּן עֲלָתָא קֳדָם יְיָ לְאִתְקַבָּלָא בְרַעֲוָא תּוֹר בַּר תּוֹרֵי חָד דְכַר חָד אִימְרִין בְּנֵי שְׁנָא שַׁבְעָא שַׁלְמִין יְהוֹן לְכוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ט">ט</span>
וּמִנְחַתְהוֹן סֻלְתָּא דְפִילָא בִמְשָׁח תְּלָתָא עִשְׂרוֹנִין לְתוֹרָא תְּרֵין עִשְׂרוֹנִין לְדִכְרָא חָד:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, י">י</span>
עִשְׂרוֹנָא עִשְׂרוֹנָא לְאִימְרָא חָד לְשַׁבְעָא אִימְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יא">יא</span>
צְפִיר בַּר עִזִין חָד חַטָּאתָא בַּר מֵחַטָאתָא דְכִפוּרַיָא וַעֲלַת תְּדִירָא וּמִנְחָתַהּ וְנִסְכֵּיהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יב">יב</span>
וּבְחַמְשַׁת עַשְׂרָא יוֹמָא לְיַרְחָא שְׁבִיעָאָה מְעָרַע קַדִישׁ יְהֵי לְכוֹן כָּל עִבִידַת פּוּלְחַן לָא תַעַבְדוּן וּתְחַגוּן חַגָא קֳדָם יְיָ שַׁבְעָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יג">יג</span>
וּתְקַרְבוּן עֲלָתָא קוּרְבַּן דְמִתְקַבֵּל בְּרַעֲוָא קֳדָם יְיָ תּוֹרִין בְּנֵי תוֹרֵי תְּלַת עֲשַׂר דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין יְהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יד">יד</span>
וּמִנְחַתְהוֹן סוּלְתָּא דְפִילָא בִמְשַׁח תְּלָתָא עִשְׂרוֹנִין לְתוֹרָא חָד לִתְלַת עֲשַׂר תּוֹרִין תְּרֵין עִשְׂרוֹנִין לְדִכְרָא חָד לִתְרֵין דִכְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, טו">טו</span>
וְעִשְׂרוֹנָא עִשְׂרוֹנָא לְאִימְרָא חָד לְאַרְבְּעָא עֲשַׂר אִימְרִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, טז">טז</span>
וּצְפִיר בַּר עִזִין חָד חַטָאתָא בַּר מֵעֲלַת תְּדִירָא מִנְחָתַהּ וְנִסְכַּהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יז">יז</span>
וּבְיוֹמָא תִנְיָנָא תּוֹרִין בְּנֵי תוֹרֵי תְּרֵי עֲשַׂר דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יח">יח</span>
וּמִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִימְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, יט">יט</span>
וּצְפִיר בַּר עִזִין חָד חַטָאתָא בַּר מֵעֲלַת תְּדִירָא וּמִנְחָתַהּ וְנִסְכֵּיהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כ">כ</span>
וּבְיוֹמָא תְּלִיתָאָה תּוֹרִין חָד עֲשַׂר דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כא">כא</span>
וּמִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִמְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כב">כב</span>
וּצְפִירָא דְחַטָאתָא חָד בַּר מֵעֲלַת תְּדִירָא וּמִנְחָתַהּ וְנִסְכַּהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כג">כג</span>
וּבְיוֹמָא רְבִיעָאָה תּוֹרִין עַשְׂרָא דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כד">כד</span>
מִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִימְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כה">כה</span>
וּצְפִיר בַּר עִזִין חָד חַטָאתָא בַּר מֵעֲלַת תְּדִירָא מִנְחָתַהּ וְנִסְכַּהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כו">כו</span>
וּבְיוֹמָא חֲמִישָׁאָה תּוֹרִין תְּשַׁע דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כז">כז</span>
וּמִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִימְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כח">כח</span>
וּצְפִירָא דְחַטָאתָא חָד בַּר מֵעֲלַת תְּדִירָא וּמִנְחָתַהּ וְנִסְכַּהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, כט">כט</span>
וּבְיוֹמָא שְׁתִיתָאָה תּוֹרִין תְּמַנְיָא דִכְרִין תְּרֵין אִמְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, ל">ל</span>
וּמִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִימְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לא">לא</span>
וּצְפִירָא דְחַטָאתָא חָד בַּר מֵעֲלַת תְּדִירָא מִנְחָתַהּ וְנִסְכָּהָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לב">לב</span>
וּבְיוֹמָא שְׁבִיעָאָה תּוֹרִין שַׁבְעָא דִכְרִין תְּרֵין אִימְרִין בְּנֵי שְׁנָא אַרְבְּעָא עֲשַׂר שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לג">לג</span>
וּמִנְחַתְהוֹן וְנִסְכֵּיהוֹן לְתוֹרִין לְדִכְרִין וּלְאִימְרִין בְּמִנְיָנֵיהוֹן כִּדְחָזֵי לְהוֹן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לד">לד</span>
וּצְפִירָא דְחַטָאתָא חָד בַּר מֵעֲלַת תְּדִירָא מִנְחָתָהּ וְנִסְכָּהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לה">לה</span>
בְּיוֹמָא תְּמִינָאָה כְּנִישִׁין תְּהֵא לְכוֹן כָּל עִבִידַת פּוּלְחַן לָא תַעְבְדוּן:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לו">לו</span>
וּתְקַרְבוּן עֲלָתָא קוּרְבַּן דְמִתְקַבֵּל בְּרַעֲוָא קֳדָם יְיָ תּוֹר חָד דְכַר חָד אִמְרִין בְּנֵי שְׁנָא שַׁבְעָא שַׁלְמִין:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לז">לז</span>
מִנְחַתְהוֹן וְנִסְכֵּיהוֹן לְתוֹרָא לְדִכְרָא וּלְאִימְרִין בְּמִנְיָנֵיהוֹן כִּדְחָזֵי:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לח">לח</span>
וּצְפִירָא דְחַטָאתָא חָד בַּר מֵעֲלַת תְּדִירָא וּמִנְחָתַהּ וְנִסְכַּהּ:<p dir="rtl">
<span dir="rtl" class="inlineHeader" id="i_onqelus, פרשת פנחס, פרק כט, לט">לט</span>
אִלֵין תַּעְבְדוּן קֳדָם יְיָ בְּמוֹעֲדֵיכוֹן בַּר מִנִדְרֵיכוֹן וְנִדְבוֹתֵיכוֹן לְעֲלְוַתְכוֹן וּלְמִנְחַתְכוֹן וּלְנִסְכֵּיכוֹן וּלְנִכְסַת קוּדְשֵׁיכוֹן:<p dir="rtl">
<h3 dir="rtl" id="i_onqelus, פרשת פנחס, פרק ל">פרק-ל</h3><p dir="rtl">
<span dir="rtl" class="inlineHeader" id="i_onqelus, פרשת פנחס, פרק ל, א">א</span>
וַאֲמַר משֶׁה לִבְנֵי יִשְׂרָאֵל כְּכֹל דִי פַקֵיד יְיָ יָת משֶׁה: <B>[פפפ]</B><p dir="rtl">
<h2 dir="rtl" id="i_onqelus, פרשת מטות">פרשת מטות</h2><p dir="rtl">
<h3 dir="rtl" id="i_onqelus, פרשת מטות, המשך פרק ל">המשך פרק ל</h3><p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ב">ב</span>
וּמַלִיל משֶׁה עִם רֵישֵׁי שִׁבְטַּיָא לִבְנֵי יִשְׂרָאֵל לְמֵימָר דֵין פִּתְגָמָא דִי פַקֵיד יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ג">ג</span>
גְבַר אֲרֵי יִדַר נְדַר קֳדָם יְיָ אוֹ יְקַיֵים קְיַם לְמֵיסַר אִסַר עַל נַפְשֵׁיהּ לָא יְבַטֵל פִּתְגָמֵיהּ כְּכָל דִי יִפּוֹק מִפּוּמֵיה יַעֲבֵּד:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ד">ד</span>
וְאִתְּתָא אֲרֵי תִדַר נְדַר קֳדָם יְיָ וְתֵיסַר אִסָר בְּבֵית אֲבוּהָא בְּרַבְיוּתָהָא:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ה">ה</span>
וְיִשְׁמַע אֲבוּהָא יָת נִדְרָהּ וְאֵסָרָהּ דִי אֲסָרַת עַל נַפְשָׁהּ וְיִשְׁתּוֹק לָהּ אֲבוּהָא וִיקוּמוּן כָּל נִדְרָהָא וְכָל אֱסָרֵי דִי אֲסָרַת עַל נַפְשָׁהּ יְקוּמוּן:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ו">ו</span>
וְאִם אַעְדֵי אָבוּהָא יָתַהּ בְּיוֹמָא דִשְׁמַע כָּל נִדְרָהָא וֶאֱסָרָהָא דִי אֲסָרַת עַל נַפְשָׁהּ לָא יְקוּמוּן וּמִן קֳדָם יְיָ יִשְׁתְּבֵק לָהּ אֲרֵי אַעְדִי אֲבוּהָא יָתַהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ז">ז</span>
וְאִם מֶהֱוָה תֶהֱוֵי לִגְבַר וְנִדְרָהָא עֲלָהּ אוֹ פֵּירוּשׁ סִפְוָתָהָא דִי אֲסָרַת עַל נַפְשָׁהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ח">ח</span>
וְיִשְׁמַע בַּעֲלַהּ בְּיוֹמָא דִשְׁמַע וְיִשְׁתּוֹק לַהּ וִיקוּמוּן נִדְרָהָא וֶאֱסָרָהָא דִי אֲסָרַת עַל נַפְשַׁהּ יְקוּמוּן:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, ט">ט</span>
וְאִם בְּיוֹמָא דִשְׁמַע בַּעֲלַהּ אַעְדִי יָתַהּ וִיבַטֵּל יָת נִדְרָהָא דִי עֲלַהּ וְיָת פֵּירוּשׁ סִפְוָתָהָא דִי אֲסָרַת עַל נַפְשַׁהּ וּמִן קֳדָם יְיָ יִשְׁתְּבֵק לַהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, י">י</span>
וּנְדַר אַרְמְלָא וּמְתַרְכָא כֹּל דִי אֲסָרַת עַל נַפְשַׁהּ יְקוּם עֲלַהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, יא">יא</span>
וְאִם בֵּית בַּעֲלַהּ נְדָרַת אוֹ אֲסָרַת אִסַר עַל נַפְשַׁהּ בְּקִיוּם:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, יב">יב</span>
וְיִשְׁמַע בַּעֲלַהּ וְיִשְׁתּוֹק לַהּ לָא אַעֲדֵי יָתַהּ וִיקוּמוּן כָּל נִדְרָהָא וְכָל אֱסָרֵי דִי אֲסָרַת עַל נַפְשַׁהּ יְקוּמוּן:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, יג">יג</span>
וְאִם בַּטָלָא יְבַטֵל יָתְהוֹן בַּעֲלַהּ בְּיוֹמָא דִשְׁמַע כָּל אַפָּקוּת סִפְוָתָהָא לְנִדְרָהָא וּלְאִסַר נַפְשַׁהּ לָא יְקוּמוּן בַּעֲלַהּ בְּטֵלִינוּן וּמִן קֳדָם יְיָ יִשְׁתְּבֵק לַהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, יד">יד</span>
כָּל נְדַר וְכָל קִיוּמַת אִסַר לְסַגָפָא נְפָשׁ בַּעֲלַהּ יְקַיְמִינוּן וּבַעֲלַהּ יְבַטְלִינוּן:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, טו">טו</span>
וְאִם מִשְׁתַּק יִשְׁתּוֹק לַהּ בַּעֲלַהּ מִיוֹם לְיוֹם וִיקַיֵים יָת כָּל נִדְרָהָא אוֹ יָת כָּל אֱסָרָהָא דִי עֲלָהּ קַיֵים יָתְהוֹן אֲרֵי שָׁתֵק לַהּ בְּיוֹמָא דִשְׁמָע:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, טז">טז</span>
וְעִם בַּטָלָא יְבַטֵּל יָתְהוֹן בָּתַר דִשְׁמָע וִיקַבַּל יָת חוֹבַהּ:<p dir="rtl">
<span dir="rtl" class="inlineHeader" id="i_onqelus, פרשת מטות, המשך פרק ל, יז">יז</span>
אִלֵין קְיָמַיָא דִי פַקֵיד יְיָ יָת משֶׁה בֵּין גְבַר לְאִתְּתֵיהּ בֵּין אַבָּא לִבְרַתֵּיהּ בְּרַבְיוּתָהָא בֵּית אָבוּהָא: <B>[פ]</B><p dir="rtl">
<h3 dir="rtl" id="i_onqelus, פרשת מטות, פרק לא">פרק-לא</h3><p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, א">א</span>
וּמַלֵיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ב">ב</span>
אִתְפְּרַע פֻּרְעֲנוּת בְּנֵי יִשְׂרָאֵל מִן מִדְיָנָאֵי בָּתַר כֵּן תִּתְכְּנֵישׁ לְעַמָּךְ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ג">ג</span>
וּמַלֵיל משֶׁה עִם עַמָא לְמֵימָר זְרִיזוּ מִנְכוֹן גֻבְרִין לְחֵילָא וִיהוֹן עַל מִדְיָן לְמִתַּן פּוּרְעֲנוּת דִין עַמָא דַיְיָ בְּמִדְיָן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ד">ד</span>
אַלְפָא לְשִׁבְטָא אַלְפָא לְשִׁבְטָּא לְכֹל שִׁבְטַיָא דְיִשְֹׁרָאֵל תְּשַׁלְחוּן לְחֵילָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ה">ה</span>
וְאִתְבְּחָרוּ מֵאַלְפַיָא דְיִֹשְׂרָאֵל אַלְפָא לְשִׁבְטָא תְּרֵי עֲֹשַׂר אַלְפִין מְזָרְזֵי חֵילָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ו">ו</span>
וּשְׁלַח יָתְהוֹן משֶׁה אַלְפָא לְשִׁבְטָא לְחֵילָא יָתְהוֹן וְיָת פִּינְחָס בַּר אֶלְעָזָר כַּהֲנָא לְחֵילָא וּמָנֵי דְקוּדְשָׁא וַחֲצוֹצְרוֹת יַבֶּבְתָּא בִּידֵיהּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ז">ז</span>
וְאִתְחַיָילוּ עַל מִדְיָן כְּמָא דְפַקֵיד יְיָ יָת משֶׁה וּקְטָלוּ כָּל דְכוּרָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ח">ח</span>
וְיָת מַלְכֵי מִדְיָן קְטָלוּ עַל קְטִילֵיהוֹן יָת אֱוִי וְיָת רֶקֶם וְיָת צוּר וְיָת חוּר וְיָת רֶבַע חַמְשָׁא מַלְכֵי מִדְיָן וְיָת בִּלְעָם בַּר בְּעוֹר קְטָלוּ בְּחַרְבָּא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ט">ט</span>
וּשְׁבוֹ בְנֵי יִשְׂרָאֵל יָת נְשֵׁי מִדְיָן וְיָת טַּפְלְהוֹן וְיָת כָּל בְּעִירְהוֹן וְיָת כָּל גֵיתֵיהוֹן וְיָת כָּל נִכְסֵיהוֹן בְּזוֹ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, י">י</span>
וְיָת כָּל קִרְוֵיהוֹן בְּמוֹתְבָנֵיהוֹן וְיָת כָּל בֵּית סִגְדַתְהוֹן אוֹקִידוּ בְּנוּרָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יא">יא</span>
וּנְסִיבוּ יָת כָּל עֲדָאָה וְיָת כָּל דְבַרְתָּא בֶּאֱנָשָׁא וּבִבְעִירָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יב">יב</span>
וְאַיתִיוּ לְוָת משֶׁה וּלְוָת אֶלְעָזָר כַּהֲנָא וּלְוָת כְּנִשְׁתָּא דִבְנֵי יִשְׂרָאֵל יָת שִׁבְיָא וְיָת דְבַרְתָּא וְיָת עֲדָאָה לְמַשְׁרִיתָא לְמֵישְׁרַיָא דְמוֹאָב דִי עַל יַרְדְנָא דִירֵחוֹ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יג">יג</span>
וּנְפָקוּ משֶׁה וְאֶלְעָזָר כַּהֲנָא וְכָל רַבְרְבֵי כְנִשְׁתָּא לְקֳדָמוּתְהוֹן לְמִבָּרָא לְמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יד">יד</span>
וּרְגֵיז משֶׁה עַל דִמְמַנָן עַל חֵילָא רַבָּנֵי אַלְפִין וְרַבָּנֵי מַאֲוָותָא דְאָתוּ מֵחֵיל קְרָבָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, טו">טו</span>
וַאֲמַר לְהוֹן משֶׁה הֲקַיֵמְתּוּן כָּל נוּקְבָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, טז">טז</span>
הָא אִינוּן הֲוָאָה לִבְנֵי יִשְׂרָאֵל בַּעֲצַת בִּלְעָם לְשַׁקָרָא שְׁקָר קֳדָם יְיָ עַל עֵסַק פְּעוֹר וַהֲוַת מוֹתָנָא בִּכְנִשְׁתָּא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יז">יז</span>
וּכְעַן קְטוּלוּ כָּל דְכוּרָא בְּטַפְלָא וְכָל אִתְּתָא דִידַעַת גְבַר לְמִשְׁכַּב דְכוּרָא קְטּוּלוּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יח">יח</span>
וְכָל טַפְלָא בִנְשַׁיָא דִי לָא יְדָעוּ מִשְׁכַּב דְכוּרָא קַיְימוּ לְכוֹן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, יט">יט</span>
וְאַתּוּן שְׁרוֹ מִבָּרָא לְמַשְׁרִיתָא שַׁבְעָא יוֹמִין כָּל דִי קְטַל נַפְשָׁא וְכֹל דִי קְרַב בְּקָטִילָא תַּדוּן עֲלוֹהִי בְּיוֹמָא תְלִיתָאָה וּבְיוֹמָא שְׁבִיעָאָה אַתּוּן וּשְׁבִיכוֹן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כ">כ</span>
וְכָל לְבוּשׁ וְכָל מַאן דִמְשַׁךְ וְכָל עוֹבַד מֵעַזֵי וְכָל מַאן דְעָא תַּדוּן עֲלוֹהִי: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כא">כא</span>
וַאֲמַר אֶלְעָזָר כַּהֲנָא לְגַבְרֵי חֵילָא דַאֲתוֹ לִקְרָבָא דָא גְזֵירַת אוֹרַיְיתָא דִי פַקֵיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כב">כב</span>
בְּרַם יָת דַהֲבָא וְיָת כַסְפָּא יָת נְחָשָׁא יָת פַּרְזְלָא יָת אֲבָצָא וְיָת אֲבָרָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כג">כג</span>
כָּל מִדַעַם דְמִתָּעַל בְּנוּרָא תַּעֲבְרוּנֵיהּ בְּנוּרָא וְיִדְכֵּי בְּרַם בְּמֵי אַדָיוּתָא יִתָּדֵי וְכָל דִי לָא מִתָּעַל בְּנוּרָא תַּעַבְרוּנֵיהּ בְּמַיָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כד">כד</span>
וּתְחַוְרוּן לְבוּשֵׁיכוֹן בְּיוֹמָא שְׁבִיעָאָה וְתִדְכּוּן וּבָתַר כֵּן תַּעֲלוּן לְמַשְׁרִיתָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כה">כה</span>
וַאֲמַר יְיָ לְמשֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כו">כו</span>
קַבֵּל יָת חוּשְׁבַּן דַבְרַת שִׁבְיָא בֶּאֱנָשָׁא וּבִבְעִירָא אַתְּ וְאֶלְעָזָר כַּהֲנָא וְרֵישֵׁי אֲבָהַת כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כז">כז</span>
וּתְפַלֵג יָת דְבַרְתָּא בֵּין גַבְרֵי מַגִיחֵי קְרָבָא דְנְפָקוּ לְחֵילָא וּבֵין כָּל כְּנִשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כח">כח</span>
וְתַפְרֵשׁ נְסִיבָא קֳדָם יְיָ מִן גַבְרֵי מְגִיחֵי קְרָבָא דִנְפָקוּ לְחֵילָא חָד נַפְשָׁא מֵחֲמֵשׁ מְאָה מִן אֱנָשָׁא וּמִן תּוֹרֵי וּמִן חֲמָרֵי וּמִן עָנָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, כט">כט</span>
מִפַּלְגוּתְהוֹן תִּסְבוּן וְתִתֵּן לְאֶלְעָזָר כַּהֲנָא אַפְרָשׁוּתָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, ל">ל</span>
וּמִפַּלְגוּת בְּנֵי יִשְׂרָאֵל תִּסַב חָד דְאִתַּחָד מִן חַמְשִׁין מִן אֱנָשָׁא מִן תּוֹרֵי מִן חֲמָרֵי וּמִן עָנָא מִכָּל בְּעִירָא וְתִתֵּן יָתְהוֹן לְלֵוָאֵי נַטְרֵי מַטְרַת מַשְׁכְּנָא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לא">לא</span>
וַעֲבַד משֶׁה וְאֶלְעָזָר כַּהֲנָא כְּמָא דִי פַקֵיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לב">לב</span>
וַהֲוָה דְבַרְתָּא שְׁאָר בִּיזָא דִי בְזוֹ עַמָא דִי נְפָקוּ לְחֵילָא עָנָא שִׁית מְאָה וְשַׁבְעִין וְחַמְשָׁא אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לג">לג</span>
וְתוֹרֵי שַׁבְעִין וּתְרֵין אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לד">לד</span>
וַחֲמָרֵי שִׁיתִּין וְחָד אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לה">לה</span>
וְנַפְשָׁא דֶאֱנָשָׁא מִן נְשַׁיָא דִי לָא יְדָעָא מִשְׁכְּבֵי דְכוּרָא כָּל נַפְשָׁתָא תְּלָתִין וּתְרֵין אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לו">לו</span>
וַהֲוַת פַלְגוּתָא חוּלַק גוּבְרַיָא דִנְפָקוּ לְחֵילָא מִנְיַן עָנָא תְּלַת מְאָה וּתְלָתִין וּשְׁבַע אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לז">לז</span>
וַהֲוָה נְסִיבָא קֳדָם יְיָ מִן עָנָא שִׁית מְאָה שַׁבְעִין וַחֲמֵשׁ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לח">לח</span>
וְתוֹרֵי תְּלָתִין וְשִׁתָּא אַלְפִין וּנְסֵיבְהוֹן קֳדָם יְיָ שַׁבְעִין וּתְרֵין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, לט">לט</span>
וַחֲמָרֵי תְּלָתִין אַלְפִין וַחֲמֵשׁ מְאָה וּנְסֵיבְהוֹן קֳדָם יְיָ שִׁתִּין וְחָד:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מ">מ</span>
וְנַפְשָׁא אֱנָשָׁא שִׁתָּא עֲשַׂר אַלְפִין וּנְסֵבְהוֹן קֳדָם יְיָ תְּלָתִין וּתְרֵין נַפְשִׁין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מא">מא</span>
וִיהַב משֶׁה יָת נְסִיב אַפְרָשׁוּתָא קֳדָם יְיָ לְאֶלְעָזָר כַּהֲנָא כְּמָא דִי פַקֵיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מב">מב</span>
וּמִפַּלְגוּת בְּנֵי יִשְׂרָאֵל דִי פְּלַג משֶׁה מִן גוּבְרַיָא דִנְפָקוּ לְחֵילָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מג">מג</span>
וַהֲוַת פַּלְגוּת כְּנִשְׁתָּא מִן עָנָא תְּלַת מְאָה וּתְלָתִין וְשַׁבְעָא אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מד">מד</span>
וְתוֹרֵי תְּלָתִין וְשִׁתָּא אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מה">מה</span>
וַחֲמָרֵי תְּלָתִין אַלְפִין וַחֲמֵשׁ מְאָה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מו">מו</span>
וְנַפְשָׁא דְאֱנָשָׁא שִׁתָּא עֲשַׂר אַלְפִין:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מז">מז</span>
וּנְסֵב משֶׁה מִפַּלְגוּת בְּנֵי יִשְׂרָאֵל יָת דְאִתַּחָד חָד מִן חַמְשִׁין מִן אֱנָשָׁא וּמִן בְּעִירָא וִיהַב יָתְהוֹן לְלֵוָאֵי נַטְּרֵי מַטְרַת מַשְׁכְּנָא דַיְיָ כְּמָא דִי פַקֵיד יְיָ יָת משֶׁה:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מח">מח</span>
וּקְרִיבוּ לְוָת משֶׁה דִמְמַנָן עַל אַלְפֵי חֵילָא רַבָּנֵי אַלְפִין וְרַבָּנֵי מַאֲוָתָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, מט">מט</span>
וַאֲמָרוּ לְמשֶׁה עַבְדָיךְ קַבִּילוּ יָת חוּשְׁבַּן גַבְרֵי מְגִיחֵי קְרָבָא דִי עִמָנָא וְלָא שְׁגָא מִנָנָא אֱנָשׁ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, נ">נ</span>
וְקָרֶבְנָא יָת קוּרְבָּנָא דַיְיָ גְבַר דְאַשְׁכַּח מַאן דִדְהַב שִׁירִין וְשִׁבְּכִין עִזְקָן קַדָשִׁין וּמָחוֹךְ לְכַפָּרָא עַל נַפְשָׁתָנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, נא">נא</span>
וּנְסֵיב משֶׁה וְאֶלְעָזר כַּהֲנָא יָת דַהֲבָא מִנְהוֹן כָּל מַאן דְעוֹבָדָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, נב">נב</span>
וַהֲוָה כָּל דְהַב אַפְרָשׁוּתָא דְאַפְרָשׁוּ קֳדָם יְיָ שִׁתָּא עַשֲׂר אַלְפִין שְׁבַע מְאָה וְחַמְשִׁין סִלְעִין מִן רַבָּנֵי אַלְפִין וּמִן רַבָּנֵי מַאֲוָתָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, נג">נג</span>
גַבְרֵי דְחֵילָא בָּזוּ גְבַר לְנַפְשֵׁיהּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לא, נד">נד</span>
וּנְסֵיב משֶׁה וְאֶלְעָזָר כַּהֲנָא יָת דַהֲבָא מִן רַבָּנֵי אַלְפִין וּמַאֲוָתָא וְאַיְתִיאוּ יָתֵיהּ לְמַשְׁכַּן זִמְנָא דָכְרָנָא לִבְנֵי יִשְׂרָאֵל קֳדָם יְיָ: <B>[פ]</B><p dir="rtl">
<h3 dir="rtl" id="i_onqelus, פרשת מטות, פרק לב">פרק-לב</h3><p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, א">א</span>
וּבְעִיר סַגִי הֲוָה לִבְנֵי רְאוּבֵן וְלִבְנֵי גָד תַּקֵּיף לַחֲדָא וַחֲזוֹ יָת אֲרַע יַעְזֵר וְיָת אֲרַע גִּלְעָד וְהָא אַתְרָא אֲתַר כְּשַׁר לְבֵית בְּעִיר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ב">ב</span>
וַאֲתוֹ בְנֵי גָד וּבְנֵי רְאוּבֵן וַאֲמָרוּ לְמשֶׁה וּלְאֶלְעָזָר כַּהֲנָא וּלְרַבְרְבֵי כְּנִשְׁתָּא לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ג">ג</span>
מַכְלֶלְתָּא וּמַלְבֶּשְׁתָּא וְכוּמְרִין וּבֵית נִמְרִין וּבֵית חוּשְׁבָּנָא וּבַעֲלֵי דְבָבָא וְסִימָא וּבֵית קְבוּרְתָּא דְמשֶׁה וּבְעוֹן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ד">ד</span>
אַרְעָא דִי מְחָא יְיָ יַת יָתְבָהָא קֳדָם כְּנִשְׁתָּא דְיִשְׂרָאֵל אֲרַע כָּשְׁרָא לְבֵית בְּעִיר הִיא וּלְעַבְדָיךְ אִית בְּעִיר: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ה">ה</span>
וַאֲמָרוּ אִם אַשְׁכַּחְנָא רַחֲמִין בְּעֵינָיךְ תִּתְיְהִיב יָת אַרְעָא הָדָא לְעַבְדָךְ לְאַחֲסָנָא לָא תְעַבְרִינָנָא יָת יַרְדְנָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ו">ו</span>
וַאֲמַר משֶׁה לִבְנֵי גָד וְלִבְנֵי רְאוּבֵן הַאֲחֵיכוֹן יֵיתוּן לִקְרָבָא וְאַתּוּן תֵּתְבוּן הָכָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ז">ז</span>
וּלְמָא תוֹנוּן יָת לִבָּא דִבְנֵי יִשְׂרָאֵל מִלְמֶעֱבַר לְאַרְעָא דִיהַב לְהוֹן יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ח">ח</span>
כְּדֵין עֲבָדוּ אֲבָהַתְכוֹן כַּד שְׁלָחִית יָתְהוֹן מֵרְקַם גֵיאָה לְמֶחֱזֵי יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ט">ט</span>
וּסְלִיקוּ עַד נַחֲלָא דְאַתְכָּלָא וַחֲזוֹ יָת אַרְעָא וְאוֹנִיאוּ יָת לִבָּא דִבְנֵי יִשְׂרָאֵל בְּדִיל דְלָא לְמֵיעַל לְאַרְעָא דִיהַּב לְהוֹן יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, י">י</span>
וּתְקֵיף רוּגְזָא דַיְיָ בְּיוֹמָא הַהוּא וְקַיֵים לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יא">יא</span>
אִם יֶחֱזוּן גֻבְרַיָא דִסְלִיקוּ מִמִצְרַיִם מִבַּר עַשְׂרִין שְׁנִין וּלְעֵילָא יָת אַרְעָא דִי קַיֵימִית לְאַבְרָהָם לְיִצְחָק וּלְיַעֲקֹב אֲרֵי לָא אַשְׁלִימוּ בָּתַר דַחַלְתִּי:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יב">יב</span>
אֱלָהֵן כָּלֵב בַּר יְפֻנֶה קְנִזָאָה וִיהוֹשֻׁעַ בַּר נוּן אֲרֵי אַשְׁלִימוּ בָּתַר דַחַלְתָּא דַיְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יג">יג</span>
וּתְקֵיף רוּגְזָא דַיְיָ בְּיִשְׂרָאֵל וּטְרָדִנוּן בְּמַדְבְּרָא אַרְבְּעִין שְׁנִין עַד דְסַף כָּל דָרָא דְעָבִיד דְבִישׁ קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יד">יד</span>
וְהָא קַמְתּוּן חֲלַף אֲבָהַתְכוֹן תַּלְמִידֵי גֻבְרַיָא חַיָבַיָא לְאוֹסָפָא עוֹד עַל תְּקוֹף רוּגְזָא דַיְיָ לְיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, טו">טו</span>
אֲרֵי תְתוּבוּן מִבָּתַר דַחַלְתֵּיהּ וְיוֹסִיף עוֹד לְאַחֲרוּתְהוֹן בְּמַדְבְּרָא וּתְחַבְּלוּן לְכָל עַמָא הָדֵין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, טז">טז</span>
וּקְרִיבוּ לְוָתֵיהּ וַאֲמָרוּ חַטְרִין דְעָאן נִבְנֵי לִבְעִירָנָא הָכָא וְקִרְוִין לְטַפְלָנָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יז">יז</span>
וַאֲנַחְנָא נִזְדָרֵיז מַבְעִין קֳדָם בְּנֵי יִשְׂרָאֵל עַד דִי נְעֵלִינוּן לְאַתְרֵהוֹן וְיֵתְבוּן טַפְלָנָא בְּקִרְוִין כְּרִיכִין מִן קֳדָם יַתְבֵי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יח">יח</span>
לָא נְתוּב לְבֵיתָנָא עַד דְיַחְסְנוּן בְּנֵי יִשְׂרָאֵל גְבַר אַחֲסַנְתֵּיהּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, יט">יט</span>
אֲרֵי לָא נַחֲסִין עִמְהוֹן מֵעִבְרָא לְיַרְדְנָא וּלְהָלָא אֲרֵי קַבֵּילְנָא אַחֲסַנְתָּנָא לָנָא מֵעִבְרָא לְיַרְדְנָא מַדִינְחָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כ">כ</span>
וַאֲמַר לְהוֹן משֶׁה אִם תַּעְבְדוּן יָת פִּתְגָמָא הָדֵין אִם תִּזְדָרְזוּן קֳדָם עַמָא דַיְיָ לִקְרָבָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כא">כא</span>
וְיַעְבֵר לְכוֹן כָּל דִמְזָרֵז יָת יַרְדְנָא קֳדָם עַמָא דַיְיָ עַד דִיתָרַךְ יָת בַּעֲלֵי דְבָבוֹהִי מִן קֳדָמוֹהִי:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כב">כב</span>
וְתִתְכְּבֵשׁ אַרְעָא קֳדָם עַמָא דַיְיָ וּבָתַר כֵּן תְּתוּבוּן וּתְהוֹן זַכָּאִין מִן קֳדָם יְיָ וּמִיִשְׂרָאֵל וּתְהֵי אַרְעָא הָדָא לְכוֹן לְאַחֲסָנָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כג">כג</span>
וְאִם לָא תַעְבְדוּן כֵּן הָא חַבְתּוּן קֳדָם יְיָ וְתֵדְעוּן חוֹבַתְכוֹן דְתַשְׁכַּח יָתְכוֹן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כד">כד</span>
בְּנוּ לְכוֹן קִרְוִין לְטַפְלְכוֹן וְחַטְרִין לְעַנְכוֹן וּדְיִפּוֹק מִפּוּמְכוֹן תַּעְבְּדוּן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כה">כה</span>
וַאֲמָרוּ בְנֵי גָד וּבְנֵי רְאוּבֵן לְמשֶׁה לְמֵימָר עַבְדָיךְ יַעְבְדוּן כְּמָא דִי רִבּוֹנִי מְפַקֵד:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כו">כו</span>
טַפְלָנָא נְשָׁנָא גֵיתָנָא וְכָל בְּעִירָנָא יְהוֹן תַּמָן בְּקִרְוֵי גִלְעָד:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כז">כז</span>
וְעַבְדָיךְ יַעְבְּרוּן כָּל מְזָרַז חֵילָא קֳדָם עַמָא דַיְיָ לִקְרָבָא כְּמָא דִי רִבּוֹנִי מְמַלֵל:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כח">כח</span>
וּפַקֵד לְהוֹן משֶׁה יָת אֶלְעָזָר כַּהֲנָא וְיָת יְהוֹשֻׁעַ בַּר נוּן וְיָת רֵישֵׁי אֲבָהַת שִׁבְטַיָא לִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, כט">כט</span>
וַאֲמַר משֶׁה לְהוֹן אִם יַעְבְּרוּן בְּנֵי גָד וּבְנֵי רְאוּבֵן עִמְכוֹן יָת יַרְדְנָא כָּל דִמְזָרַז לִקְרָבָא קֳדָם עַמָא דַיְיָ וְתִתְכְּבֵשׁ אַרְעָא קֳדָמֵיכוֹן וְתִתְּנוּן לְהוֹן יָת אַרְעָא דְגִלְעָד לְאַחֲסָנָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, ל">ל</span>
וְאִם לָא יַעְבְרוּן מְזָרְזִין עִמְכוֹן וְיַחְסְנוּן בֵּינֵיכוֹן בְּאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לא">לא</span>
וְאָתִיבוּ בְנֵי גָד וּבְנֵי רְאוּבֵן לְמֵימָר יָת דִי מַלִיל יְיָ לְעַבְדָךְ כֵּן נַעְבֵּד:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לב">לב</span>
נַחְנָא נַעֲבֵר מְזָרְזִין קֳדָם עַמָא דַיְיָ לְאַרְעָא דִכְנָעַן וְעִמָנָא אֲחוּדַת אַחֲסַנְתָּנָא מֵעִבְרָא לְיַרְדְנָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לג">לג</span>
וִיהַב לְהוֹן משֶׁה לִבְנֵי גָד וְלִבְנֵי רְאוּבֵן וּלְפַלְגוּת שִׁבְטָא דִמְנַשֶׁה בַּר יוֹסֵף יָת מַלְכְּוַת סִיחוֹן מַלְכָּא דֶאֱמוֹרָאָה וְיָת מַלְכְּוַת עוֹג מַלְכָּא דְמַתְנָן אַרְעָא לְקִרְוָהָא בִּתְחוּמִין קִרְוֵי אַרְעָא סְחוֹר סְחוֹר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לד">לד</span>
וּבְנוֹ בְנֵי גָד יָת דִיבוֹן וְיָת עֲטָּרוֹת וְיָת עֲרֹעֵר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לה">לה</span>
וְיָת עַטְרוֹת שׁוֹפָן וְיָת יַעְזֵר וְרָמָתָא:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לו">לו</span>
וְיָת בֵּית נִמְרָה וְיָת בֵּית הָרָן קִרְוִין כְּרִיכָן וְחַטְרִין דְעָאן:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לז">לז</span>
וּבְנֵי רְאוּבֵן בְּנוֹ יָת חֶשְׁבּוֹן וְיָת אֶלְעָלֵא וְיָת קִרְיָתָיִם:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לח">לח</span>
וְיָת נְבוֹ וְיָת בַּעַל מְעוֹן מַקְפָן שְׁמָהָן וְיָת שִׂבְמָה וּקְרוֹ בִשְׁמָהָן יָת שְׁמָהַת קִרְוַיָא דִי בְנוֹ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, לט">לט</span>
וַאֲזָלוּ בְּנֵי מָכִיר בַּר מְנַשֶׁה לְגִלְעָד וְכִבְשׁוּהָ וְתָרִיךְ יָת אֱמוֹרָאָה דִי בָּהּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, מ">מ</span>
וִיהַב משֶׁה יָת גִלְעָד לְמָכִיר בַּר מְנַשֶׁה וִיתֵב בַּהּ:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, מא">מא</span>
וְיָאִיר בַּר מְנַשֶׁה אֲזַל וּכְבַשׁ יָת כַּפְרָנֵיהוֹן וּקְרָא יַתְהֶן כַּפְרָנֵי יָאִיר:<p dir="rtl">
<span dir="rtl" class="inlineHeader" id="i_onqelus, פרשת מטות, פרק לב, מב">מב</span>
וְנֹבַח אֲזַל וּכְבַשׁ יָת קְנַת וְיָת כַּפְרָנָהָא וּקְרָא לָה נֹבַח בִּשְׁמֵהּ: <B>[פפפ]</B><p dir="rtl">
<h2 dir="rtl" id="i_onqelus, פרשת מסעי">פרשת מסעי</h2><p dir="rtl">
<h3 dir="rtl" id="i_onqelus, פרשת מסעי, פרק לג">פרק-לג</h3><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, א">א</span>
אִלֵין מַטְלָנֵי בְנֵי יִשְׂרָאֵל דִי נְפָקוּ מֵאַרְעָא דְמִצְרַיִם לְחֵילֵיהוֹן בִּידָא דְמשֶׁה וְאַהֲרֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ב">ב</span>
וּכְתַב משֶׁה יָת מַפְּקָנֵיהוֹן לְמַטְלָנֵיהוֹן עַל מֵימְרָא דַיְיָ וְאִלֵין מַטְלָנֵיהוֹן לְמַפְּקָנֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ג">ג</span>
וּנְטָלוּ מֵרַעְמְסֵס בְּיַרְחָא קַדְמָאָה בְּחַמְשָׁא עַשְׂרָא יוֹמָא לְיַרְחָא קַדְמָאָה מִבָּתַר יוֹמָא דְפִסְחָא נְפָקוּ בְנֵי יִשְרָאֵל בְּרֵישׁ גְלֵי לְעֵינֵי כָּל מִצְרָאֵי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ד">ד</span>
וּמִצְרָאֵי מְקַבְּרִין יָת דִי קְטַל יְיָ בְּהוֹן כָּל בּוּכְרָא וּבְטַעֲוַתְהוֹן עָבַד יְיָ דִינִין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ה">ה</span>
וּנְטָלוּ בְנֵי יִשְׂרָאֵל מֵרַעְמְסֵס וּשְׁרוֹ בְּסֻכֹּת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ו">ו</span>
וּנְטָּלוּ מִסֻכֹּת וּשְרוֹ בְאֵתָם דִי בִּסְטַר מַדְבְּרָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ז">ז</span>
וּנְטָלוּ מֵאֵתָם וְתָב עַל פּוּם חִירָתָא דִי קֳדָם בְּעֵיל צְפוֹן וּשְׁרוֹ קֳדָם מִגְדֹל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ח">ח</span>
וּנְטָלוּ מִן פּוּם חִירָתָא וַעֲבָרוּ בְּגוֹ יַמָא לְמַדְבְּרָא וַאֲזָלוּ מַהֲלַךְ תְּלָתָא יוֹמִין בְּמַדְבְּרָא דְאֵתָם וּשְׁרוֹ בְּמָרָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ט">ט</span>
וּנְטָלוּ מִמָרָה וַאֲתוֹ לְאֵילִם וּבְאֵילִם תְּרֵי עֲשַׂר מַבּוּעִין דְמַיִן וְשַׁבְעִין דִקְלִין וּשְׁרוֹ תַמָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, י">י</span>
וּנְטָלוּ מֵאֵילִם וּשְׁרוֹ עַל יַמָא דְסוּף:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יא">יא</span>
וּנְטָּלוּ מִיַמָא דְסוּף וּשְׁרוֹ בְּמַדְבְּרָא דְסִין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יב">יב</span>
וּנְטָלוּ מִמַדְבְּרָא דְסִין וּשְׁרוֹ בְּדָפְקָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יג">יג</span>
וּנְטָלוּ מִדָפְקָה וּשְׁרוֹ בְּאָלוּשׁ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יד">יד</span>
וּנְטָלוּ מֵאָלוּשׁ וּשְׁרוֹ בִּרְפִידִם וְלָא הֲוָה תַמָן מַיָא לְעַמָא לְמִשְׁתֵּי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, טו">טו</span>
וּנְטָלוּ מֵרְפִידִם וּשְׁרוֹ בְּמַדְבְּרָא דְסִינָי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, טז">טז</span>
וּנְטָלוּ מִמַדְבְּרָא דְסִינָי וּשְׁרוֹ בְּקִבְרֵי דִמְשַׁאֲלֵי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יז">יז</span>
וּנְטָּלוּ מִקִבְרֵי דִמְשַׁאֲלֵי וּשְׁרוֹ בַּחֲצֵרוֹת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יח">יח</span>
וּנְטָלוּ מֵחֲצֵרֹת וּשְׁרוֹ בְּרִתְמָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, יט">יט</span>
וּנְטָלוּ מֵרִתְמָה וּשְׁרוֹ בְּרִמוֹן פָּרֶץ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כ">כ</span>
וּנְטָלוּ מֵרִמוֹן פָּרֶץ וּשְׁרוֹ בְּלִבְנָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כא">כא</span>
וּנְטָלוּ מִלִבְנָה וּשְׁרוֹ בְּרִסָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כב">כב</span>
וּנְטָלוּ מֵרִסָה וּשׁרוֹ בִּקְהֵלָתָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כג">כג</span>
וּנְטָלוּ מִקְהֵלָתָה וּשְׁרוֹ בְּטוּרָא דְשָׁפֶר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כד">כד</span>
וּנְטָלוּ מִטוּרָא דְשָׁפֶר וּשְׁרוֹ בַּחֲרָדָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כה">כה</span>
וּנְטָּלוּ מֵחֲרָדָה וּשְׁרוֹ בְּמַקְהֵלוֹת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כו">כו</span>
וּנְטָלוּ מִמַקְהֵלוֹת וּשְׁרוֹ בְּתָחַת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כז">כז</span>
וּנְטָלוּ מִתָּחַת וּשְׁרוֹ בְּתָרַח:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כח">כח</span>
וּנְטָלוּ מִתָּרַח וּשׁרוֹ בְּמִתְקָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, כט">כט</span>
וּנְטָלוּ מִמִתְקָה וּשְׁרוֹ בְּחַשְׁמוֹנָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, ל">ל</span>
וּנְטָלוּ מֵחַשְׁמוֹנָה וּשְׁרוֹ בְּמוֹסֵרוֹת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לא">לא</span>
וּנְטָלוּ מִמוֹסֵרוֹת וּשְׁרוֹ בִּבְנֵי יַעֲקָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לב">לב</span>
וּנְטָּלוּ מִבְּנֵי יַעֲקָן וּשְׁרוֹ בְּחוֹר הַגִדְגָד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לג">לג</span>
וּנְטָלוּ מֵחוֹר הַגִדְגָד וּשְׁרוֹ בְּיָטְבָתָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לד">לד</span>
וּנְטָלוּ מִיָטְבָתָה וּשְׁרוֹ בְּעַבְרֹנָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לה">לה</span>
וּנְטָלוּ מֵעַבְרוֹנָה וּשְׁרוֹ בְּעֶצְיוֹן גָבֶר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לו">לו</span>
וּנְטָלוּ מֵעֶצְיוֹן גָבֶר וּשְׁרוֹ בְּמַדְבְּרָא דְצִן הִיא רְקָם:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לז">לז</span>
וּנְטָלוּ מֵרְקָם וּשְׁרוֹ בְּהוֹר טוּרָא בִּסְיָפֵי אַרְעָא דֶאֱדוֹם:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לח">לח</span>
וּסְלֵק אַהֲרֹן כַּהֲנָא לְהוֹר טּוּרָא עַל מֵימְרָא דַיְיָ וּמִית תַּמָן בִּשְׁנַת אַרְבְּעִין לְמֵפַּק בְּנֵי יִשְׂרָאֵל מֵאַרְעָא דְמִצְרַיִם בְּיַרְחָא חֲמִשָׁאָה בּחַד לְיַרְחָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, לט">לט</span>
וְאַהֲרֹן בַּר מְאָה וְעַשְׂרִין וּתְלַת שְׁנִין כַּד מִית בְּהוֹר טוּרָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מ">מ</span>
וּשְׁמַע כְּנַעֲנָאָה מַלְכָּא דַעֲרָד וְהוּא יָתֵב בִּדְרוֹמָא בְּאַרְעָא דִכְנָעַן בְּמֵיתֵי בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מא">מא</span>
וּנְטָלוּ מֵהוֹר טוּרָא וּשְׁרוֹ בְּצַלְמוֹנָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מב">מב</span>
וּנְטָלוּ מִצַלְמוֹנָה וּשְׁרוֹ בְּפוּנוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מג">מג</span>
וּנְטָלוּ מִפּוּנוֹן וּשְׁרוֹ בְּאֹבוֹת:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מד">מד</span>
וּנְטָלוּ מֵאֹבוֹת וּשְׁרוֹ בִּמְגִזַת עֲבָרָאֵי בִּתְחוּם מוֹאָב:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מה">מה</span>
וּנְטָלוּ מִמְגִזָתָא וּשְׁרוֹ בּדִיבוֹן גָד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מו">מו</span>
וּנְטָלוּ מִדִיבוֹן גָד וּשְׁרוֹ בְּעַלְמוֹן דִבְלָתָיְמָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מז">מז</span>
וּנְטָלוּ מֵעַלְמוֹן דִבְלָתָיְמָה וּשְׁרוֹ בְּטוּרֵי דַעֲבָרָאֵי דִקֳדָם נְבוֹ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מח">מח</span>
וּנְטָלוּ מִטוּרֵי דַעֲבָרָאֵי וּשְׁרוֹ בְּמֵישְׁרַיָא דְמוֹאָב עַל יַרְדְנָא דִירֵחוֹ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, מט">מט</span>
וּשְׁרוֹ עַל יַרְדְנָא מִבֵּית יְשִׁימוֹת עַד מֵישַׁר שִׁטִין בְּמֵישְׁרַיָא דְמוֹאָב: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נ">נ</span>
וּמַלִיל יְיָ עִם משֶׁה בְּמֵישְׁרַיָא דְמוֹאָב עַל יַרְדְנָא דִירֵחוֹ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נא">נא</span>
מַלֵל עִם בְּנֵי יִשְׂרָאֵל וְתֵימַר לְהוֹן אֲרֵי אַתּוּן עָבְרִין יָת יַרְדְנָא לְאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נב">נב</span>
וּתְתָרְכוּן יָת כָּל יָתְבֵי אַרְעָא מִן קֳדָמֵיכוֹן וְתֵבְדוּן יָת כָּל בֵּית סִגְדַתְהוֹן וְיָת כָּל צַלְמֵי מַתְּכַתְהוֹן תֵּבְדוּן וְיָת כָּל בָּמַתְהוֹן תְּשֵׁצוּן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נג">נג</span>
וּתְתָרְכוּן יָת יָתְבֵי אַרְעָא וְתֵיתְבוּן בָּהּ אֲרֵי לְכוֹן יְהָבִית יָת אַרְעָא לְמֵירַת יָתָהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נד">נד</span>
וְתַחְסְנוּן יָת אַרְעָא בְעַדְבָא לְזַרְעֲיַתְכוֹן לְסַגִיאֵי תַּסְגוּן יָת אַחֲסַנְתְּהוֹן וְלִזְעִירֵי תַּזְעִירוּן יָת אַחֲסַנְתְּהוֹן לִדְיִפּוֹק לֵהּ תַּמָן עַדְבָא דִי לֵהּ יְהֵי לְשִׁבְטֵי אֲבָהַתְכוֹן תַּחְסְנוּן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נה">נה</span>
וְאִם לָא תְתָרְכוּן יָת יָתְבֵי אַרְעָא מִן קֳדָמֵיכוֹן וִיהֵי דִי תַשְׁאֲרוּן מִנְהוֹן לְסִיעַן נַטְלַן זְיַן לְקִבְלֵיכוֹן וּלְמַשִׁרְיַן מַקְפַּנְכוֹן וִיעִיקוּן לְכוֹן עַל אַרְעָא דִי אַתּוּן יָתְבִין בָּהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לג, נו">נו</span>
וִיהֵי כְּמָא דִי חֲשָׁבִית לְמֶעְבַּד לְהוֹן אַעֲבֵד לְכוֹן: <B>[פ]</B><p dir="rtl">
<h3 dir="rtl" id="i_onqelus, פרשת מסעי, פרק לד">פרק-לד</h3><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, א">א</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ב">ב</span>
פַּקֵד יָת בְּנֵי יִשְׂרָאֵל וְתֵימַר לְהוֹן אֲרֵי אַתּוּן עָאלִין לְאַרְעָא דִכְנָעַן דָא אַרְעָא דִי תִתְפְּלֵג לְכוֹן בְּאַחֲסָנָא אַרְעָא דִכְנַעַן לִתִחוּמָאָה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ג">ג</span>
וִיהֵי לְכוֹן רוּחַ דָרוֹמָא מִמַדְבְּרָא דְצִן עַל תְּחוּמֵי אֱדוֹם וִיהֵי לְכוֹן תְּחוּם דָרוֹמָא מִסְיָפֵי יַמָא דְמִלְחָא קִדוּמָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ד">ד</span>
וְיַסְחַר לְכוֹן תְּחוּמָא מִדְרוֹמָא לְמַסְקָנָא דְעַקְרַבִּים וִיעִבַר לְצִן וִיהוֹן מַפְקָנוֹהִי מִדְרוֹמָא לִרְקָם גֵיאָה וְיִפּוֹק לַחֲצַר אַדָר וִיעִבַר לְעַצְמוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ה">ה</span>
וְיַסְחַר תְּחוּמָא מֵעַצְמוֹן לְנַחֲלָא דְמִצְרָיִם וִיהוֹן מַפְקָנוֹהִי לְיַמָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ו">ו</span>
וּתְחוּם מַעַרְבָא וִיהֵי לְכוֹן יַמָא רַבָּא וּתְחוּמֵהּ דֵין יְהֵא לְכוֹן תְּחוּם מַעֲרְבָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ז">ז</span>
וְדֵין יְהֵי לְכוֹן תְּחוּם צִפּוּנָא מִן יַמָא רַבָּא תְּכַוְנוּן לְכוֹן לְהוֹר טוּרָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ח">ח</span>
מֵהוֹר טוּרָא תְּכַוְנוּן לִמְטֵי חֲמָת וִיהוֹן מַפְּקָנוֹהִי דִתְחוּמָא לִצְדָד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, ט">ט</span>
וְיִפּוֹק תְּחוּמָא לְזִפְרוֹן וִיהוֹן מַפְּקָנוֹהִי לַחֲצַר עֵינָן דֵין יְהֵי לְכוֹן תְּחוּם צִפּוּנָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, י">י</span>
וּתְכַוְנוּן לְכוֹן לִתְחוּם קִדוּמָא מֵחֲצַר עֵינָן לִשְׁפָם:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יא">יא</span>
וְיֵחוֹת תְּחוּמָא מִשְׁפָם לְרִבְלָה מִמַדְנַח לָעָיִן וְיֵחוֹת תְּחוּמָא וְיִמְטֵי עַל כֵּיף יַם גִנוֹסַר קִדוּמָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יב">יב</span>
וְיֵחוֹת תְּחוּמָא לְיַרְדְנָא וִיהוֹן מַפְקָנוֹהִי לְיַמָא דְמִלְחָא דָא תְהֵי לְכוֹן אַרְעָא לִתְחוּמָאָה סְחוֹר סְחוֹר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יג">יג</span>
וּפַקִיד משֶׁה יָת בְּנֵי יִשְׂרָאֵל לְמֵימָר דָא אַרְעָא דְתִתְחַסְנוּן יָתַהּ בְּעַדְבָא דִי פַקֵיד יְיָ לְמִתַּן לְתִשְׁעַת שִׁבְטִין וּפַלְגוּת שִׁבְטָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יד">יד</span>
אֲרֵי קַבִּילוּ שִׁבְטָא דִבְנֵי רְאוּבֵן לְבֵית אֲבָהַתְהוֹן וְשִׁבְטָא דִבְנֵי גָד לְבֵית אֲבָהַתְהוֹן וּפַלְגוּת שִׁבְטָא דִמְנַשֶׁה קַבִּילוּ אַחֲסַנְתְּהוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, טו">טו</span>
תְּרֵין שִׁבְטִין וּפַלְגוּת שִׁבְטָא קַבִּילוּ אַחֲסַנְתְּהוֹן מֵ עִבְרָא לְיַרְדְנָא דִירֵחוֹ קִדוּמָא מַדִינְחָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, טז">טז</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יז">יז</span>
אִלֵין שְׁמָהַת גֻבְרַיָא דִי יַחְסְנוּן לְכוֹן יָת אַרְעָא אֶלְעָזָר כַּהֲנָא וִיהוֹשֻׁע בַּר נוּן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יח">יח</span>
וְרַבָּא חָד רַבָּא חָד מִשִׁבְטָא תִּסְבוּן לְאַחֲסָנָא יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, יט">יט</span>
וְאִלֵין שְׁמָהַת גֻבְרַיָא לְשִׁבְטָא דִיהוּדָה כָּלֵב בַּר יְפֻנֶה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כ">כ</span>
וּלְשִׁבְטָא דִבְנֵי שִׁמְעוֹן שְׁמוּאֵל בַּר עַמִיהוּד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כא">כא</span>
לְשִׁבְטָא דְבִנְיָמִן אֱלִידָד בַּר כִּסְלוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כב">כב</span>
וּלְשִׁבְטָא דִבְנֵי דָן רַבָּא בֻּקִי בַּר יָגְלִי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כג">כג</span>
לִבְנֵי יוֹסֵף לְשִׁבְטָא דִבְנֵי מְנַשֶׁה רַבָּא חַנִיאֵל בַּר אֵפוֹד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כד">כד</span>
וּלְשִׁבְטָא דִבְנֵי אֶפְרָיִם רַבָּא קְמוּאֵל בַּר שִׁפְטָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כה">כה</span>
וּלְשִׁבְטָא דִבְנֵי זְבוּלֻן רַבָּא אֱלִיצָפָן בַּר פַּרְנָךְ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כו">כו</span>
וּלְשִׁבְטָא דִבְנֵי יִשָׂשכָר רַבָּא פַלְטִיאֵל בַּר עַזָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כז">כז</span>
וּלְשִׁבְטָּא דִבְנֵי אָשֵׁר רַבָּא אֲחִיהּוּד בַּר שְׁלֹמִי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כח">כח</span>
וּלְשִׁבְטָא דִבְנֵי נַפְתָּלִי רַבָּא פְּדַהְאֵל בַּר עַמִיהוּד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לד, כט">כט</span>
אִלֵין דִי פַּקִיד יְיָ לְאַחֲסָנָא יָת בְּנֵי יִשְׂרָאֵל בְּאַרְעָא דִכְנָעַן: <B>[פ]</B><p dir="rtl">
<h3 dir="rtl" id="i_onqelus, פרשת מסעי, פרק לה">פרק-לה</h3><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, א">א</span>
וּמַלִיל יְיָ עִם משֶׁה בְּמֵישְׁרַיָא דְמוֹאָב עַל יַרְדְנָא דִירֵיחוֹ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ב">ב</span>
פַּקֵד יָת בְּנֵי יִשְׂרָאֵל וְיִתְּנוּן לְלֵוָאֵי מֵאַחֲסָנַת אֲחוּדַתְהּוֹן קִרְוִין לְמִתָּב וְרֶוַח לְּקִרְוַיָא סַחֲרָנֵיהוֹן תִּתְּנוּן לְלֵוָאֵי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ג">ג</span>
וִיהוֹן קִרְוַיָא לְהוֹן לְמִתָּב וְרַוְחֵיהוֹן יְהוֹן לִבְעִירְהוֹן וּלְקִנְיָנֵיהוֹן וּלְכָל חֵוַתְהוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ד">ד</span>
וּרְוָחֵי קִרְוַיָא דִי תִתְּנוּן לְלֵוָאֵי מִכּוֹתֵל קַרְתָּא וּלְבָרָא אֲלַף אַמִין סְחוֹר סְחוֹר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ה">ה</span>
וְתִמְשְׁחוּן מִבָּרָא לְקַרְתָּא יָת רוּחַ קִדוּמָא תְּרֵין אַלְפִין בְּאַמִין וְיָת רוּחַ דְרוֹמָא תְּרֵין אַלְפִין בְּאַמִין וְיָת רוּחַ מַעֲרְבָא תְּרֵין אַלְפִין בְּאַמִין וְיָת רוּחַ צִפּוּנָא תְּרֵין אַלְפִין בְּאַמִין וְקַרְתָּא בִמְצִיעָא דֵין יְהֵי לְהוֹן רְוָחֵי קִרְוַיָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ו">ו</span>
וְיָת קִרְוַיָא דִי תִתְּנוּן לְלֵוָאֵי יָת שִׁית קִרְוֵי שֵׁזָבוּתָא דִי תִתְּנוּן לְמֵעֲרַק תַּמָן קָטוֹלָא וַעֲלֵיהוֹן תִּתְּנוּן אַרְבְּעִין וְתַרְתֵּין קִרְוִין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ז">ז</span>
כָּל קִרְוַיָא דִי תִתְּנוּן לְלֵוָאֵי אַרְבְּעִין וְתַמְנֵי קִרְוִין יָתְהֶן וְיָת רְוָחֵיהֶן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ח">ח</span>
וְקִרְוַיָא דִי תִתְּנוּן מֵאֲחוּדַת בְּנֵי יִשְׂרָאֵל מִן סַגִיאֵי תַּסְגוּן וּמִן זְעִירֵי תַּזְעִירוּן גְבַר כְּפוּם אַחֲסַנְתֵּהּ דִי יַחְסְנוּן יִתֵּן מִקִרְווֹהִי לְלֵוָאֵי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ט">ט</span>
וּמַלִיל יְיָ עִם משֶׁה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, י">י</span>
מַלֵיל עִם בְּנֵי יִשְׂרָאֵל וְתֵימַר לְהוֹן אֲרֵי אַתּוּן עָבְרִין יָת יַרְדְנָא לְאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יא">יא</span>
וּתְזַמְנוּן לְכוֹן קִרְוִין קִרְוֵי שֵׁזָבוּתָא יֶהֶוְיָן לְכוֹן וְיַעֲרוֹק לְתַמָן קָטוֹלָא דְיִקְטוֹל נַפְשָׁא בְּשָׁלוּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יב">יב</span>
וִיהוֹן לְכוֹן קִרְוַיָא לְשֵׁזָבָא מִגָאֵל דְמָא וְלָא יְמוּת קָטוֹלָא עַד דְיֵקוּם קֳדָם כְּנִשְׁתָּא לְדִינָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יג">יג</span>
וְקִרְוַיָא דִי תִתְּנוּן שִׁית קִרְוֵי שֵׁזָבוּתָא יֶהֶוְיַן לְכוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יד">יד</span>
יָת תְּלַת קִרְוַיָא תִתְּנוּן מֵעִבְרָא לְיַרְדְנָא וְיָת תְּלַת קִרְוַיָא תִתְּנוּן בְּאַרְעָא דִכְנָעַן קִרְוֵי שֵׁזָבוּתָא יֶהֶוְיָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, טו">טו</span>
לִבְנֵי יִשְׂרָאֵל וּלְגִיוֹרַיָא וּלְתוֹתָבַיָא דְבֵינֵיכוֹן יֶהֶוְיַן שִׁית קִרְוַיָא הָאִלֵין לְשֵׁזָבָא לְמֵעֲרַק לְתַמָן כָּל דְיִקְטוֹל נַפְשָׁא בְּשָׁלוּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, טז">טז</span>
וְאִם בְּמָאן דְפַרְזְלָא מְחָהִי וְקַטְלֵהּ קָטוֹלָא הוּא אִתְקְטָלָא יִתְקְטֵל קָטוֹלָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יז">יז</span>
וְאִם בְּאַבְנָא דְמִתְנָסְבָא בִידָא דְהִיא כְמִסַת דִי יְמוּת בַּהּ מְחָהִי וְקָטְלֵהּ קָטוֹלָא הוּא אִתְקְטָלָא יִתְקְטֵל קָטוֹלָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יח">יח</span>
אוֹ בְּמָאן דְעָא דְמִתְנָסֵב בִּידָא דְהִיא כְמִסַת דִי יְמוּת בֵּה מְחָהִי וְקַטְּלֵהּ קָטוֹלָא הוּא אִתְקְטָלָא יִתְקְטַל קָטוֹלָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, יט">יט</span>
גָאֵל דְמָא הוּא יִקְטוֹל יָת קָטוֹלָא כַּד אִתְחַיַב לֵהּ מִן דִינָא הוּא יְקַטְלִנֵהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כ">כ</span>
וְאִם בְּסַנְאָה דְחָהִי אוֹ רְמָא עֲלוֹהִי בְּכַמְנָא וְקַטְלֵהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כא">כא</span>
אוֹ בִדְבָבוּ מְחָהִי בִידֵהּ וְקָטְלֵהּ אִתְקְטָלָא יִתְקְטֵל מַחְיָא קָטוֹלָא הוּא גָאֵל דְמָא יִקְטוֹל יָת קָטוֹלָא כַּד אִתְחַיֵב לֵיהּ מִן דִינָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כב">כב</span>
וְאִם בִּתְכֵיף בְּלָא דְבָבוּ דְחָהִי אוֹ רְמָא עֲלוֹהִי כָּל מָאן בְּלָא כְמָן לֵיהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כג">כג</span>
אוֹ בְּכָל אַבְנָא דְהִיא כְמִסַת דִי יְמוּת בָּהּ בְּלָא חָזֵי וּרְמָא עֲלוֹהִי וְקָטְלֵהּ וְהוּא לָא סָנֵי לֵיהּ וְלָא תָבַע בִּישְׁתֵיהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כד">כד</span>
וִידוּנוּן כְּנִשְׁתָּא בֵּין מַחְיָא וּבֵין גָאֵל דְמָא עַל דִינַיָא הָאִלֵין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כה">כה</span>
וִישֵׁזְבוּן כְּנִשְׁתָּא יָת קָטוֹלָא מִיַד גָאֵל דְמָא וִיתִיבוּן יָתֵיהּ כְּנִשְׁתָּא לְקִרְיַת שֵׁזָבוּתֵהּ דִי עֲרַק לְתַמָן וִיתֵב בָּהּ עַד דִימוּת כַּהֲנָא רַבָּא דִי רַבֵּי יָתֵהּ בִּמְשַׁח קוּדְשָׁא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כו">כו</span>
וְאִם מִפַּק יִפּוֹק קָטוֹלָא יָת תְּחוּם קִרְיַת שֵׁזָבוּתֵהּ דִי עֲרַק לְתַמָן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כז">כז</span>
וְיַשְׁכַּח יָתֵהּ גָאֵל דְמָא מִבָּרָא לִתְחוּם קִרְיַת שֵׁזָבוּתֵהּ וְיִקְטוֹל גָאֵל דְמָא יָת קָטוֹלָא לֵית לֵהּ דְמָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כח">כח</span>
אֲרֵי בְקִרְיַת שֵׁזָבוּתֵהּ יִתֵּב עַד דִימוּת כַּהֲנָא רַבָּא וּבָתַר דִימוּת כַּהֲנָא רַבָּא יְתוּב קָטּוֹלָא לְאֲרַע אַחֲסַנְתֵּה:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, כט">כט</span>
וִיהוֹן אִלֵין לְכוֹן לִגְזֵרַת דִין לְדָרֵיכוֹן בְּכֹל מוֹתְבָנֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, ל">ל</span>
כָּל דְיִקְטוֹל נַפְשָׁא לְפוּם סַהֲדִין יִקְטוֹל יָת קָטוֹלָא וְסָהִיד חַד לָא יַסְהִד בֶּאֱנַשׁ לְמִקְטָל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, לא">לא</span>
וְלָא תְקַבְּלוּן מָמוֹן עַל אֱנַשׁ קָטוֹל דִי הוּא חַיָב לְמִקְטָל אֲרֵי אִתְקְטָלָא יִתְקְטֵל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, לב">לב</span>
וְלָא תְקַבְּלוּן מָמוֹן לְמֵעֲרוֹק לְקִרְיַת שֵׁזָבוּתֵהּ לְמֵתוּב לְמִתַּב בְּאַרְעָא עַד דִימוּת כַּהֲנָא:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, לג">לג</span>
וְלָא תְּחַיְבוּן יָת אַרְעָא דִי אַתּוּן בָּהּ אֲרֵי דְמָא הוּא מְחַיַב יָת אַרְעָא וּלְאַרְעָא לָא מִתְכַפֵּר עַל דַם זַכַּאי דִי אִתְאַשֵׁד בַּהּ אֶלָהֵן בְּדַם אַשְׁדֵהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לה, לד">לד</span>
וְלָא תְסַאֲבוּן יָת אַרְעָא דִי אַתּוּן יָתְבִין בָּהּ דִי שְׁכִנְתִּי שַׁרְיָא בְּגַוָהּ אֲרֵי אֲנָא יְיָ דִשְׁכִנְתִּי שַׁרְיָא בְּגוֹ בְּנֵי יִשְׂרָאֵל: <B>[פ]</B><p dir="rtl">
<h3 dir="rtl" id="i_onqelus, פרשת מסעי, פרק לו">פרק-לו</h3><p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, א">א</span>
וְקָרִיבוּ רֵישֵׁי אֲבָהָתָא לְּזַרְעִית בְּנֵי גִלְעָד בַּר מָכִיר בַּר מְנַשֶׁה מִזַרְעֲיַת בְּנֵי יוֹסֵף וּמַלִילוּ קֳדָם משֶׁה וְקָדָם רַבְרְבַיָא רֵישֵׁי אֲבָהָתָא לִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ב">ב</span>
וַאֲמָרוּ יָת רִבּוֹנִי פַּקִיד יְיָ לְמִתַּן יָת אַרְעָא בְאַחֲסָנָא בְּעַדְבָא לִבְנֵי יִשְׂרָאֵל וְרִבּוֹנִי אִתְפַּקֵד בְּמֵימְרָא דַיְיָ לְמִתַּן יָת אַחֲסָנַת צְלָפְחָד אָחוּנָא לִבְנָתֵהּ:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ג">ג</span>
וִיהֶוְיַן לְחַד מִבְּנֵי שִׁבְטַיָא דִבְנֵי יִשְׂרָאֵל לִנְשִׁין וְתִתְמְנַע אַחֲסַנְתְּהוֹן מֵאַחֲסָנַת אֲבְהָתָנָא וְתִתּוֹסַף עַל אַחֲסָנַת שִׁבְטַיָא דִיֶהֶוְיָן לְהוֹן וּמֵעֲדַב אַחֲסַנְתָּנָא יִתְמְנָע:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ד">ד</span>
וְאִם יְהֵי יוֹבֵלָא לִבְנֵי יִשְׂרָאֵל וְתִתּוֹסַף אַחֲסַנְתְּהוֹן עַל אַחֲסָנַת שִׁבְטָא דִי תְהֶוְיָן לְהוֹן וּמֵאַחֲסָנַת שִׁבְטָא דְאֲבְהָתָנָא יִתְמְנַע אַחֲסַנְתְּהֶן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ה">ה</span>
וּפַקִיד משֶׁה יָת בְּנֵי יִשְׂרָאֵל עַל מֵימְרָא דַיְיָ לְמֵימָר יָאוּת שִׁבְטָא דִבְנֵי יוֹסֵף מְמַלְלִין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ו">ו</span>
דֵין פִּתְגָמָא דִי פַקִיד יְיָ לִבְנַת צְלָפְחָד לְמֵימַר לִדְתַקִין בְּעֵינֵיהוֹן תְּהֶוְיַן לִנְשִׁין בְּרַם לְזַרְעִית שִׁבְטָא דַאֲבוּהֶן תְּהֶוְיַן לִנְשִׁין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ז">ז</span>
וְלָא תַסְחַר אַחֲסָנָא לִבְנֵי יִשְׂרָאֵל מִשִׁבְטָא לְשִׁבְטָא אֲרֵי גְבַר בְּאַחֲסָנַת שִׁבְטָא דַאֲבָהָתוֹהִי יִדְבְּקוּן בְּנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ח">ח</span>
וְכָל בְּרַתָּא יַרְתַת אַחֲסָנָא מִשִׁבְטַּיָא דִבְנֵי יִשְׂרָאֵל לְחַד מִזַרְעִית שִׁבְטָא דַאֲבוּהָא תְּהֵי לְאִנְתּוּ בְּדִיל דְיֵרְתוּן בְּנֵי יִשְׂרָאֵל גְבַר אַחֲסָנַת אֲבָהָתוֹהִי:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, ט">ט</span>
וְלָא תַסְחַר אַחֲסָנָא מִשִׁבְטָא לְשִׁבְטָא אוֹחֲרָנָא אֲרֵי גְבַר בְּאַחֲסַנְתֵּהּ יִדְבְּקוּן שִׁבְטַיָא דִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, י">י</span>
כְּמָא דִי פַקִיד יְיָ יָת משֶׁה כֵּן עֲבָדוּ בְּנַת צְלָפְחָד:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, יא">יא</span>
וַהֲוָאָה מַחְלָה תִרְצָה וְחָגְלָה וּמִלְכָּה וְנֹעָה בְּנַת צְלָפְחָד לִבְנֵי אֲחֵי אֲבוּהֶן לִנְשִׁין:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, יב">יב</span>
מִזַרְעֲיַת בְּנֵי מְנַשֶׁה בַר יוֹסֵף הֲוָאָה לִנְשִׁין וַהֲוַת אַחֲסַנְתְּהֶן עַל שִׁבְטָא זַרְעִית אֲבוּהֶן:<p dir="rtl">
<span dir="rtl" class="inlineHeader" id="i_onqelus, פרשת מסעי, פרק לו, יג">יג</span>
אִלֵין פִּקוּדַיָא וְדִינַיָא דִי פַקִיד יְיָ בִּידָא דְמשֶׁה לְוַת בְּנֵי יִשְׂרָאֵל בְּמֵישְׁרַיָא דְמוֹאָב עַל יַרְדְנָא דִירֵיחוֹ: <B>[חזק]</B><p dir="rtl">
