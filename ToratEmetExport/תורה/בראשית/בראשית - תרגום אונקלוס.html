
<h2 dir="rtl" id="i_onqelus, פרשת בראשית">פרשת בראשית</h2><p dir="rtl">
<h3 dir="rtl" id="i_onqelus, פרשת בראשית, פרק א">פרק-א</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, א">א</span>
 בְּקַדְמִין בְּרָא יְיָ יָת שְׁמַיָּא וְיָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ב">ב</span>
וְאַרְעָא הֲוַת צָדְיָא וְרֵיקַנְיָא וַחֲשׁוֹכָא פָּרַשׂ עַל אַפֵּי תְהוֹמָא וְרוּחָא מִן קֳדָם יְיָ מְנַשְּׁבָא עַל אַפֵּי מַיָּא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ג">ג</span>
וַאֲמַר יְיָ יְהֵי נְהוֹרָא וַהֲוָה נְהוֹרָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ד">ד</span>
וַחֲזָא יְיָ יָת נְהוֹרָא אֲרֵי טָב וְאַפְרֵשׁ יְיָ בֵּין נְהוֹרָא וּבֵין חֲשׁוֹכָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ה">ה</span>
וּקְרָא יְיָ לִנְהוֹרָא יְמָמָא וְלַחֲשׁוֹכָא קְרָא לֵילְיָא וַהֲוָה רְמַשׁ וַהֲוָה צְפַר יוֹמָא חָד: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ו">ו</span>
וַאֲמַר יְיָ יְהִי רְקִיעָא בִּמְצִיעוּת מַיָּא וִיהִי מַפְרִישׁ בֵּין מַיָּא לְמַיָּא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ז">ז</span>
וַעֲבַד יְיָ יָת רְקִיעָא וְאַפְרֵישׁ בֵּין מַיָּא דִּי מִלְרַע לִרְקִיעָא וּבֵין מַיָּא דִּי מֵעַל לִרְקִיעָא וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ח">ח</span>
וּקְרָא יְיָ לִרְקִיעָא שְׁמַיָּא וַהֲוָה רְמַשׁ וַהֲוָה צְפַר יוֹם תִּנְיָן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ט">ט</span>
וַאֲמַר יְיָ יִתְכַּנְשׁוּן מַיָּא מִתְּחוֹת שְׁמַיָּא לַאֲתַר חָד וְתִתְחֲזֵי יַבֶּשְׁתָּא וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, י">י</span>
וּקְרָא יְיָ לְיַבֶּשְׁתָּא אַרְעָא וּלְבֵית כְּנִישׁוּת מַיָּא קְרָא יַמְמֵי וַחֲזָא יְיָ אֲרֵי טָּב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יא">יא</span>
וַאֲמַר יְיָ תַּדְאֵית אַרְעָא דִּיתְאָה עִסְבָּא דְּבַר זַרְעֵהּ מִזְדְּרַע אִילַן פֵּירִין עָבַד פֵּירִין לִזְנֵהּ דִּי בַר זַרְעֵהּ בֵּהּ עַל אַרְעָא וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יב">יב</span>
וְאַפֵּקַת אַרְעָא דִּיתְאָה עִסְבָּא דְּבַר זַרְעֵהּ מִזְדְּרַע לִזְנוֹהִי וְאִילַן עָבֵד פֵּירִין דְּבַר זַרְעֵהּ בֵּהּ לִזְנוֹהִי וַחֲזָא יְיָ אֲרֵי טָב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יג">יג</span>
וַהֲוָה רְמַשׁ וַהֲוָה צְפַר יוֹם תְּלִיתָאִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יד">יד</span>
וַאֲמַר יְיָ יְהוֹן נְהוֹרִין בִּרְקִיעָא דִּשְׁמַיָּא לְאַפְרָשָׁא בֵּין יְמָמָא וּבֵין לֵילְיָא וִיהוֹן לְאָתִין וּלְזִמְנִין וּלְמִימְנֵי בְהוֹן יוֹמִין וּשְׁנִין:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, טו">טו</span>
וִיהוֹן לִנְהוֹרִין בִּרְקִיעָא דִּשְׁמַיָּא לְאַנְהָרָא עַל אַרְעָא וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, טז">טז</span>
וַעֲבַד יְיָ יָת תְּרֵין נְהוֹרַיָּא רַבְרְבַיָּא יָת נְהוֹרָא רַבָּא לְמִשְׁלַט בִּימָמָא וְיָת נְהוֹרָא זְעֵרָא לְמִשְׁלַט בְּלֵילְיָא וְיָת כּוֹכְבַיָּא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יז">יז</span>
וִיהַב יָתְהוֹן יְיָ בִּרְקִיעָא דִּשְׁמַיָּא לְאַנְהָרָא עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יח">יח</span>
וּלְמִשְׁלַט בִּימָמָא וּבְלֵילְיָא וּלְאַפְרָשָׁא בֵּין נְהוֹרָא וּבֵין חֲשׁוֹכָא וַחֲזָא יְיָ אֲרֵי טָב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, יט">יט</span>
וַהֲוָה רְמַשׁ וַהֲוָה צְפַר יוֹם רְבִיעָאִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כ">כ</span>
וַאֲמַר יְיָ יִרְחֲשׁוּן מַיָּא רְחֵשׁ נַפְשָׁא חַיְתָא וְעוֹפָא יְפָרַח עַל אַרְעָא עַל אַפֵּי רְקִיעָא דִּשְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כא">כא</span>
וּבְרָא יְיָ יָת תַּנִּינַיָּא רַבְרְבַיָּא וְיָת כָּל נַפְשָׁא חַיְתָא דִּרְחִשָׁא דִּי אַרְחִישׁוּ מַיָּא לִזְנֵיהוֹן וְיָת כָּל עוֹפָא דְפָרַח לִזְנוֹהִי וַחֲזָא יְיָ אֲרֵי טָב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כב">כב</span>
וּבָרִיךְ יָתְהוֹן יְיָ לְמֵימָר פּוּשׁוּ וּסְגוּ וּמְלוּ יָת מַיָּא בְּיַמְמַיָּא וְעוֹפָא יִסְגֵּי בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כג">כג</span>
וַהֲוָה רְמַשׁ וַהֲוָה צְפַר יוֹם חֲמִישָׁאִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כד">כד</span>
וַאֲמַר יְיָ תַּפֵּק אַרְעָא נַפְשָׁא חַיְתָא לִזְנַהּ בְּעִיר וּרְחֵשׁ וְחֵוַת אַרְעָא לִזְנַהּ וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כה">כה</span>
וַעֲבַד יְיָ יָת חֵוַת אַרְעָא לִזְנַהּ וְיָת בְּעִירָא לִזְנַהּ וְיָת כָּל רִחֲשָׁא דְאַרְעָא לִזְנוֹהִי וַחֲזָא יְיָ אֲרֵי טָב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כו">כו</span>
וַאֲמַר יְיָ נַעֲבִיד אֶינָשָׁא בְּצַלְמֵנָא כִּדְמוּתָנָא וְיִשְׁלְטוּן בְּנוּנֵי יַמָּא וּבְעוֹפָא דִּשְׁמַיָּא וּבִבְעִירָא וּבְכָל אַרְעָא וּבְכָל רִחֲשָׁא דְּרָחֵשׁ עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כז">כז</span>
וּבְרָא יְיָ יָת אָדָם בְּצַלְמֵהּ בְּצַלְמָא דַיְיָ בְּרָא יָתֵהּ דְּכַר וְנוּקְבָא בְּרָא יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כח">כח</span>
וּבָרִיךְ יָתְהוֹן יְיָ וַאֲמַר לְהוֹן יְיָ פּוּשׁוּ וּסְגוּ וּמְלוּ יָת אַרְעָא וּתְקוּפוּ עֲלַהּ וּשְׁלוּטוּ בְּנוּנֵי יַמָּא וּבְעוֹפָא דִּשְׁמַיָּא וּבְכָל חַיְתָא דְּרָחֵשָׁא עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, כט">כט</span>
וַאֲמַר יְיָ הָא יְהָבִית לְכוֹן יָת כָּל עִסְבָּא דְּבַר זַרְעֵהּ מִזְדְּרַע דִּי עַל אַפֵּי כָל אַרְעָא וְיָת כָּל אִילָנָא דִּי בֵהּ פֵּירֵי אִילָנָא דְּבַר זַרְעֵהּ מִזְדְּרָע לְכוֹן יְהֵא לְמֵיכָל:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, ל">ל</span>
וּלְכָל חֵוַת אַרְעָא וּלְכָל עוֹפָא דִּשְׁמַיָּא וּלְכֹל דְּרָחֵשׁ עַל אַרְעָא דִּי בֵהּ נַפְשָׁא חַיְתָא יָת כָּל יְרוֹק עִסְבָּא לְמֵיכָל וַהֲוָה כֵן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק א, לא">לא</span>
וַחֲזָא יְיָ יָת כָּל דִּי עֲבַד וְהָא תַקִּין לַחֲדָא וַהֲוָה רְמַשׁ וַהֲוָה צְפַר יוֹם שְׁתִיתָאִי: <B>[פ]</B><p dir="rtl">
<h3 dir="rtl" id="i_onqelus, פרשת בראשית, פרק ב">פרק-ב</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, א">א</span>
וְאִשְׁתַּכְלָלוּ שְׁמַיָּא וְאַרְעָא וְכָל חֵילֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ב">ב</span>
וְשֵׁיצֵי יְיָ בְּיוֹמָא שְׁבִיעָאָה עֲבִדְתֵּהּ דִּי עֲבָד וְנַח בְּיוֹמָא שְׁבִיעָאָה מִכָּל עֲבִדְתֵּהּ דִּי עֲבָד:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ג">ג</span>
וּבָרִיךְ יְיָ יָת יוֹמָא שְׁבִיעָאָה וְקַדִּישׁ יָתֵהּ אֲרֵי בֵהּ נַח מִכָּל עֲבִדְתֵּהּ דִּי בְרָא יְיָ לְמֶעְבַּד: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ד">ד</span>
אִלֵּין תּוּלְדַת שְׁמַיָּא וְאַרְעָא כַּד אִתְבְּרִיאוּ בְּיוֹמָא דִּי עֲבַד יְיָ אֱלֹהִים אַרְעָא וּשְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ה">ה</span>
וְכֹל אִילָנֵי חַקְלָא עַד לָא הֲווּ בְאַרְעָא וְכָל עִסְבָּא דְחַקְלָא עד לָא צְמָח אֲרֵי לָא אָחִית מִטְרָא יְיָ אֱלֹהִים עַל אַרְעָא וְאֱנַשׁ לֵית לְמִפְלַח יָת אַדְמְתָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ו">ו</span>
וַעֲנָנָא הֲוָה סָלֵיק מִן אַרְעָא וְאַשְׁקֵי יָת כָּל אַפֵּי אַדְמְתָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ז">ז</span>
וּבְרָא יְיָ אֱלֹהִים יָת אָדָם עַפְרָא מִן אַדְמְתָא וּנְפַח בְּאַפּוֹהִי נִשְׁמְתָא דְחַיֵּי וַהֲוַת בְּאָדָם לְרוּחַ מְמַלְלָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ח">ח</span>
וּנְצִיב יְיָ אֱלֹהִים גִּינְתָא בְעֵדֶן מִלְּקַדְמִין וְאַשְׁוֵי תַמָּן יָת אָדָם דִּי בְרָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, ט">ט</span>
וְאַצְמַח יְיָ אֱלֹהִים מִן אַרְעָא כָּל אִילַן דִּמְרַגֵּג לְמֶחֱזֵי וְטַב לְמֵיכַל וְאִילַן חַיָּא בִּמְצִיעוּת גִּינְתָא וְאִילַן דְּאָכְלִין פֵּירוֹהִי חַכִּימִין בֵּין טַב לְבִישׁ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, י">י</span>
וְנַהֲרָא הֲוָה נָפִיק מֵעֵדֶן לְאַשְׁקָאָה יָת גִּינְתָא וּמִתַּמָּן יִתְפָּרִשׁ וַהֲוֵי לְאַרְבְּעָה רֵישֵׁי נַהֲרִין:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יא">יא</span>
שׁוּם חָד פִּישׁוֹן הוּא מַקִּיף יָת כָּל אֲרַע דַּחֲוִילָה דִּי תַמָּן דַּהֲבָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יב">יב</span>
וְדַהֲבָא דְאַרְעָא הַהִיא טָב תַּמָן בְּדָלְחָא וְאַבְנֵי בוּרְלָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יג">יג</span>
וְשׁוּם נַהֲרָא תִנְיָנָא גִּיחוֹן הוּא מַקִּיף יָת כָּל אַרְעָא דְכוּשׁ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יד">יד</span>
וְשׁוּם נַהֲרָא תְּלִיתָאָה דִּיגְלַת הוּא מְהַלֵּךְ לְמַדִּינְחָא דְאַתּוּר וְנַהֲרָא רְבִיעָאָה הוּא פְרָת:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, טו">טו</span>
וּדְבַר יְיָ אֱלֹהִים יָת אָדָם וְאַשְׁרֵיהּ בְּגִינְתָא דְעֵדֶן לְמִפְלְחַהּ וּלְמִטְרַהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, טז">טז</span>
וּפַקִּיד יְיָ אֱלֹהִים עַל אָדָם לְמֵימָר מִכֹּל אִילַן גִּינְתָא מֵיכַל תֵּיכוּל:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יז">יז</span>
וּמֵאִילָן דְּאָכְלִין פֵּירוֹהִי חַכִּימִין בֵּין טַב לְבִישׁ לָא תֵיכוּל מִנֵּהּ אֲרֵי בְּיוֹמָא דְתֵיכוּל מִנֵּהּ מֵימַת תְּמוּת:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יח">יח</span>
וַאֲמַר יְיָ אֱלֹהִים לָא תַקִּין לְמֶהֱוֵי אָדָם בִּלְחוֹדוֹהִי אֶעְבֵּד לֵהּ סְמַךְ לְקִבְלֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, יט">יט</span>
וּבְרָא יְיָ אֱלֹהִים מִן אַרְעָא כָּל חֵוַת בְּרָא וְיָת כָּל עוֹפָא דִּשְׁמַיָּא וְאַיְתֵהּ לְוַת אָדָם לְמֶחֱזֵי מַה יִּקְרֵי לֵהּ וְכֹל דִּי הֲוָה קָרֵי לֵהּ אָדָם נַפְשָׁא חַיְתָא הוּא שְׁמֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כ">כ</span>
וּקְרָא אָדָם שְׁמָהָן לְכָל בְּעִירָא וּלְעוֹפָא דִּשְׁמַיָּא וּלְכָל חֵוַת בְּרָא וּלְאָדָם לָא אַשְׁכַּח סָמֵךְ לְקִבְלֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כא">כא</span>
וּרְמָא יְיָ אֱלֹהִים שִׁינְתָא עַל אָדָם וּדְמֵךְ וּנְסִיב חֲדָא מֵעִלְעוֹהִי וּמְלֵי בִשְׂרָא תְּחוֹתַהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כב">כב</span>
וּבְנָא יְיָ אֱלֹהִים יָת עִלְעָא דִּנְסִיב מִן אָדָם לְאִתְּתָא וְאַיְתַהּ לְוַת אָדָם:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כג">כג</span>
וַאֲמַר הָאָדָם הֲדָא זִמְנָא גַּרְמָא מִגַּרְמַי וּבִסְרָא מִבִּסְרִי לְדָא יִתְקְרֵי אִתְּתָא אֲרֵי מִבַּעְלָא נְסִיבָא דָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כד">כד</span>
עַל כֵּן יִשְׁבּוֹק גְּבַר בֵּית מִשְׁכְּבֵי אַבוּהִי וְאִמֵּהּ וְיִדְבַּק בְּאִתְּתֵהּ וִיהוֹן לְבִסְרָא חָדּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ב, כה">כה</span>
וַהֲווֹ תַרְוֵיהוֹן עַרְטִילָאִין אָדָם וְאִתְּתֵהּ וְלָא מִתְכַּלְמִין:<p dir="rtl">
<h3 dir="rtl" id="i_onqelus, פרשת בראשית, פרק ג">פרק-ג</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, א">א</span>
וְחִוְיָא הֲוָה חַכִּים מִכֹּל חֵוַת בְּרָא דִּי עֲבַד יְיָ אֱלֹהִים וַאֲמַר לְאִתְּתָא בְּקוּשְׁטָא אֲרֵי אֲמַר יְיָ לָא תֵיכְלוּן מִכֹּל אִילַן גִּינְתָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ב">ב</span>
וַאֲמָרַת אִתְּתָא לְחִוְיָא מִפֵּירֵי אִילַן גִּינְתָא נֵיכוּל:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ג">ג</span>
וּמִפֵּירֵי אִילָנָא דִּי בִמְצִיעוּת גִּינְתָא אֲמַר יְיָ לָא תֵיכְלוּן מִנֵּהּ וְלָא תְקַרְבוּן בֵּהּ דִּילְמָא תְּמוּתוּן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ד">ד</span>
וַאֲמַר חִוְיָא לְאִיתְּתָא לָא מוּת תְּמוּתוּן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ה">ה</span>
אֲרֵי גַּלֵּי קֳדָם יְיָ אֲרֵי בְּיוֹמָא דְּתֵיכְלוּן מִנֵּהּ וְיִתְפַּתְּחַן עֵינֵיכוֹן וּתְהוֹן כְּרַבְרְבִין חַכִּימִין בֵּין טַב לְבִישׁ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ו">ו</span>
וַחֲזַת אִתְּתָא אֲרֵי טַב אִילַן לְמֵיכָל וַאֲרֵי אַסֵּי הוּא לְעַיְנִין וּמְרַגֵּג אִילָנָא לְאִסְתַּכָּלָא בֵהּ וּנְסֵיבַת מֵאִבֵּהּ וַאֲכָלַת וִיהָבַת אַף לְבַעְלַהּ עִמַּהּ וַאֲכָל:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ז">ז</span>
וְאִתְפַּתָּחָא עֵינֵי תַרְוֵיהוֹן וִידָעוּ אֲרֵי עַרְטִילָאִין אִינוּן וְחַטִּיטוּ לְהוֹן טַרְפֵי תְאֵנִין וַעֲבָדוּ לְהוֹן זְרָזִין:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ח">ח</span>
וּשְׁמָעוּ יָת קַל מֵימְרָא דַּיְיָ אֱלֹהִים מְהַלֵּךְ בְּגִינְתָא לִמְנַח יוֹמָא וְאִיטַמַּר אָדָם וְאִתְּתֵהּ מִן קֳדָם יְיָ אֱלֹהִים בְּגוֹ אִילַן גִּינְתָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, ט">ט</span>
וּקְרָא יְיָ אֱלֹהִים לְאָדָם וַאֲמַר לֵהּ אָן אָתְּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, י">י</span>
וַאֲמַר יָת קַל מֵימְרָךְ שַׁמְעִית בְּגִינְתָא וּדְחֵילִית אֲרֵי עַרְטִילַאי אֲנָא וְאִיטַמָּרִית:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יא">יא</span>
וַאֲמַר מָן חַוֵי לָךְ אֲרֵי עַרְטִילַאי אָתְּ הֲמִן אִילָנָא דִּפַקֶּדְתָּךְ בְּדִיל דְּלָא לְמֵיכַל מִנֵּהּ אֲכָלְתְּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יב">יב</span>
וַאֲמַר הָאָדָם אִתְּתָא דִּיהַבְתָּ עִמִּי הִיא יַהֲבַת לִי מִן אִילָנָא וַאֲכָלִית:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יג">יג</span>
וַאֲמַר יְיָ אֱלֹהִים לְאִתְּתָא מַה דָּא עַבְדָת וַאֲמָרַת אִתְּתָא חִוְיָא אַטְעַיָנִי וַאֲכָלִית:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יד">יד</span>
וַאֲמַר יְיָ אֱלֹהִים לְחִוְיָא אֲרֵי עֲבַדְתָּ דָּא לִיט אַתְּ מִכָּל בְּעִירָא וּמִכֹּל חֵוַת בָּרָא עַל מְעָךְ תֵּיזִילּ וְעַפְרָא תֵיכוּל כָּל יוֹמֵי חַיָּיךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, טו">טו</span>
וּדְבָבוּ אֱשַׁוֵּי בֵּינָךְ וּבֵין אִתְּתָא וּבֵין בְּנָךְ וּבֵין בְּנָהַהּ הוּא יְהֵי דְּכִיר לָךְ מַה דִּעֲבַדְתָּ לֵהּ מִלְּקַדְמִין וְאַתְּ תְּהֵא נָטִיר לֵהּ לְסוֹפָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, טז">טז</span>
לְאִתְּתָא אֲמַר אַסְגָּאָה אַסְגֵּי צַעֲרַיְכִי וְעִדּוּיַיְכִי בִּצַעַר תֵּלְדִי בְנִין וּלְוַת בַּעְלִךְ תְּהֵא תִּאוּבְתִּיךְ וְהוּא יִשְׁלַט בִּךְ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יז">יז</span>
וּלְאָדָם אֲמַר אֲרֵי קַבֵּילְתָּ לְמֵימַר אִתְּתָךְ וַאֲכַלְתָּ מִן אִילָנָא דִּי פַקֵּידְתָּךְ לְמֵימַר לָא תֵיכוּל מִנֵּהּ לִיטָא אַרְעָא בְּדִילָךְ בַּעֲמַל תִּיכְלִינַהּ כָּל יוֹמֵי חַיָּיךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יח">יח</span>
וְכוּבִין וְאַטְדִּין תַּצְמַח לָךְ וְתֵיכוּל יָת עִסְבָּא דְחַקְלָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, יט">יט</span>
בְּזִעֲתָא דְאַפָּךְ תֵּיכוּל לַחְמָא עַד דְּתִיתוּב לְאַרְעָא דְּמִנַּהּ אִתְבְּרֵיתָא אֲרֵי עַפְרָא אַתְּ וּלְעַפְרָא תְּתוּב:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, כ">כ</span>
וּקְרָא אָדָם שׁוּם אִתְּתֵהּ חַוָּה אֲרֵי הִיא הֲוַת אִמָּא דְכָל בְּנֵי אֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, כא">כא</span>
וַעֲבַד יְיָ אֱלֹהִים לְאָדָם וּלְאִתְּתֵהּ לְבוּשִׁין דִּיקָר עַל מְשַׁךְ בִּשְׂרֵיהוֹן וְאַלְבִּישִׁינוּן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, כב">כב</span>
וַאֲמַר יְיָ אֱלֹהִים הָא אָדָם הֲוָה יְחִידַי בְּעַלְמָא מִנֵּהּ לְמִידַע טַב וּבִישׁ וּכְעַן דִּילְמָא יוֹשִׁיט יְדֵהּ וְיִסַב אַף מֵאִילָן חַיָּיא וְיֵכוּל וִיחֵי לְעָלָם:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, כג">כג</span>
וְשַׁלְּחֵהּ יְיָ אֱלֹהִים מִגִּינְתָא דְעֵדֶן לְמִפְלַח יַת אַדְמְתָא דְּאִתְבְּרִי מִתַּמָּן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ג, כד">כד</span>
וְתָרִךְ יָת אָדָם וְאַשְׁרֵי מִלְּקַדְמִין לְגִינְתָא דְעֵדֶן יָת כְּרוּבַיָּא וְיָת שְׁנַן חַרְבָּא דְּמִתְהַפְּכָא לְמִיטַר יָת אוֹרַח אִילַן חַיָּיא: <B>[ס]</B><p dir="rtl">
<h3 dir="rtl" id="i_onqelus, פרשת בראשית, פרק ד">פרק-ד</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, א">א</span>
וְאָדָם יְדַע יָת חַוָּה אִתְּתֵהּ וְעַדִּיאַת וִילִידַת יָת קַיִן וַאֲמֶרֶת קָנִיתִי גַּבְרָא (מִן) קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ב">ב</span>
וְאוֹסִיפַת לְמֵילַד יָת אֲחוֹהִי יָת הָבֶל וַהֲוָה הֶבֶל רָעֵי עָנָא וְקַיִן הֲוָה פָלַח בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ג">ג</span>
וַהֲוָה מִסּוֹף יוֹמִין וְאַיְתִי קַיִן מֵאִבָּא דְאַרְעָא תִּקְרוּבְתָּא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ד">ד</span>
וְהֶבֶל אַיְתִי אַף הוּא מִבַּכִּירֵי עָנֵהּ וּמִשַׁמִּנְהוֹן וַהֲוַת רַעֲוָא מִן קֳדָם יְיָ בְּהֶבֶל וּבְקוּרְבָּנֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ה">ה</span>
וּבְקַיִן וּבְקוּרְבָּנֵהּ לָא הֲוַת רַעֲוָא וּתְקֵף לְקַיִן לַחֲדָא וְאִתְכְּבִישׁוּ אַפּוֹהִי:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ו">ו</span>
וַאֲמַר יְיָ לְקָיִן לְמָא תְּקִיף לָךְ וּלְמָא אִתְכְּבִישׁוּ אַפָּיךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ז">ז</span>
הֲלָא אִם תּוֹטִיב עוֹבָדָךְ יִשְׁתְּבֵק לָךְ וְאִם לָא תּוֹטִיב עוֹבָדָךְ לְיוֹם דִּינָא חֶטְאָךְ נְטִיר דִיעֲתִיד לְאִתְפָּרְעָא מִנָּךְ אִם לָא תְתוּב וְאִם תְּתוּב יִשְׁתְּבֵק לָךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ח">ח</span>
וַאֲמַר קַיִן לְהֶבֶל אַחוֹהִי וַהֲוָה בְּמֶהֱוֵיהוֹן בְּחַקְלָא וְקָם קַיִן עַל הֶבֶל אַחוֹהִי וְקַטְלֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, ט">ט</span>
וַאֲמַר יְיָ לְקַיִן אָן הֶבֶל אָחוּךְ וַאֲמַר לָא יָדַעֲנָא הֲנָטֵר אָחִי אֲנָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, י">י</span>
וַאֲמַר מֶה עֲבַדְתָּא קַל דַם זַרְעִין דִעֲתִידִין לְמֵפַק מִן אָחוּךְ קַבְלִין קֳדָמַי מִן אַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יא">יא</span>
וּכְעַן לִיט אָתְּ מִן אַרְעָא דִּפְתָחַת יָת פּוּמַהּ וְקַבִּילַת יָת דְּמֵהּ דְּאָחוּךְ מִן יְדָךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יב">יב</span>
אֲרֵי תִפְלַח בְאַרְעָא לָא תוֹסִיף לְמִתַּן חֵילַהּ לָךְ מִטַלְטֵּל וְגָלֵי תְּהֵא בְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יג">יג</span>
וַאֲמַר קַיִן קֳדָם יְיָ סַגִּי חוֹבִי מִלְּמִשְׁבָּק:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יד">יד</span>
הָא תָרִיכְתָּא יָתִי יוֹמָא דֵּין מֵעַל אַפֵּי אַרְעָא וּמִן קֳדָמָךְ לֵית אֶפְשָׁר לְאִטַּמָּרָא וָאֱהִי מְטַלְטֵל וְגָלֵי בְּאַרְעָא וִיהֵי כָל דְּיִשְׁכְּחִנַנִי יִקְטְּלִינַנִי:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, טו">טו</span>
וַאֲמַר לֵהּ יְיָ בְּכֵן כָּל קָטִיל קַיִן לְשַׁבְעָא דָּרִין יִתְפְּרַע מִנֵּהּ וְשַׁוִּי יְיָ לְקַיִן אָתָא בְּדִיל דְּלָא לְמִקְטַל יָתֵהּ כָּל דִיִשְׁכְּחֻנֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, טז">טז</span>
וּנְפַק קַיִן מִן קֳדָם יְיָ וִיתֵיב בְּאַרְעָא גָּלֵי וּמִטַּלְטַל דַּהֲוָה עֲבִידָא עֲלוֹהִי מִלְּקַדְמִין דְּגִינְתָא דְעֵדֶן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יז">יז</span>
וִידַע קַיִן יָת אִתְּתֵהּ וְעַדִּיאַת וִילֵידַת יָת חֲנוֹךְ וַהֲוָה בָּנֵי קַרְתָּא וּקְרָא שְׁמָא דְקַרְתָּא כְּשׁוּם בְּרֵהּ חֲנוֹךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יח">יח</span>
וְאִתְיְלִיד לַחֲנוֹךְ יָת עִירָד וְעִירָד אוֹלִיד יָת מְחוּיָאֵל וּמְחִיָּיאֵל אוֹלִיד יָת מְתוּשָׁאֵל וּמְתוּשָׁאֵל אוֹלִיד יָת לָמֶךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, יט">יט</span>
וּנְסִיב לֵהּ לֶמֶךְ תַּרְתֵּין נְשִׁין שׁוּם חֲדָא עָדָה וְשׁוּם תִּנְיֵתָא צִלָּה:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כ">כ</span>
וִילֵידַת עָדָה יָת יָבָל הוּא הֲוָה רַבְּהוֹן דְּיָתְבֵי מַשְׁכְּנִין וּמָרֵי בְעִיר:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כא">כא</span>
וְשׁוּם אֲחוֹהִי יוּבָל הוּא הֲוָה רַבְּהוֹן דְּכָל דִּמְנַגֵּן עַל פּוּם נִבְלָא יָדְעֵי זְמַר כִּנּוֹרָא וְאַבּוּבָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כב">כב</span>
וְצִלָּה אַף הִיא יְלֵידַת יָת תּוּבַל קַיִן רַבְּהוֹן דְכָל דְּיָדְעֵי עִיבִידַת נְחָשָׁא וּפַרְזְלָא וַאֲחָתֵהּ דְתוּבַל קַיִן נַעֲמָה:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כג">כג</span>
וַאֲמַר לֶמֶךְ לִנְשׁוֹהִי עָדָה וְצִלָּה שִׁמְעַן קָלִי נְשֵׁי לֶמֶךְ אֲצֵיתָא לְמֵמְרִי לָא גַּבְרָא קְטָלִית דִּבְדִילֵהּ אֲנָא סָבִיל חוֹבִין וְאַף לָא עוּלֵימָא חַבָּלִית דִּבְדִילֵהּ יִשְׁתֵּיצֵי זַרְעִי:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כד">כד</span>
אֲרֵי שַׁבְעָא דָּרִין אִיתְלִאוּ לְקָיִן הֲלָא לְלֶמֶךְ בְּרֵהּ שַׁבְעִין וְשַׁבְעָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כה">כה</span>
וִידַע אָדָם עוֹד יָת אִתְּתֵהּ וִילֵידַת בַּר וּקְרַת יָת שְׁמֵהּ שֵׁת אֲרֵי אַמָרַת יְהַב לִי יְיָ בַּר אוֹחֲרָן חֲלַף הֶבֶל דִּקַטְלֵהּ קָיִן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ד, כו">כו</span>
וּלְשֵׁת אַף הוּא אִתְיְלִיד בַּר וּקְרָא יָת שְׁמֵהּ אֱנוֹשׁ בְּכֵן בְּיוֹמוֹהִי חָלוּ בְנֵי אֱנָשָׁא מִלְּצַלָּאָה בִּשְׁמָא דַּיְיָ: <B>[ס]</B><p dir="rtl">
<h3 dir="rtl" id="i_onqelus, פרשת בראשית, פרק ה">פרק-ה</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, א">א</span>
דֵּין סְפַר תּוּלְדַת אָדָם בְּיוֹמָא דִּבְרָא יְיָ אָדָם בִּדְמוּת אֱלֹהִים עָבַד יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ב">ב</span>
דְּכַר וְנוּקְבָא בְּרָאנוּן וּבָרִיךְ יָתְהוֹן וּקְרָא יָת שְׁמָהוֹן אָדָם בְּיוֹמָא דְאִתְבְּרִיאוּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ג">ג</span>
וַחֲיָא אָדָם מְאָה וּתְלָתִין שְׁנִין וְאוֹלִיד בִּדְמוּתֵהּ דְּדָמֵי לֵהּ וּקְרָא יָת שְׁמֵהּ שֵׁת:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ד">ד</span>
וַהֲווֹ יוֹמֵי אָדָם בָּתַר דְּאוֹלִיד יָת שֵׁת תַּמְנֵי מְאָה שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ה">ה</span>
וַהֲווֹ כָּל יוֹמֵי אָדָם דַחֲיָא תְּשַׁע מְאָה וּתְלָתִין שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ו">ו</span>
וַחֲיָא שֵׁת מְאָה וַחֲמֵשׁ שְׁנִין וְאוֹלִיד יָת אֱנוֹשׁ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ז">ז</span>
וַחֲיָא שֵׁת בָּתַר דְּאוֹלִיד יָת אֱנוֹשׁ תַּמְנֵי מְאָה וּשְׁבַע שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ח">ח</span>
וַהֲווֹ כָּל יוֹמֵי שֵׁת תְּשַׁע מְאָה וְתַרְתֵּי עַשְׂרֵי שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ט">ט</span>
וַחֲיָא אֱנוֹשׁ תִּשְׁעִין שְׁנִין וְאוֹלִיד יָת קֵינָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, י">י</span>
וַחֲיָא אֱנוֹשׁ בָּתַר דְאוֹלִיד יָת קֵינָן תַּמְנֵי מְאָה וַחֲמֵשׁ עַשְׂרֵי שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יא">יא</span>
וַהֲווֹ כָּל יוֹמֵי אֱנוֹשׁ תְּשַׁע מְאָה וַחֲמֵשׁ שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יב">יב</span>
וַחֲיָא קֵינָן שַׁבְעִין שְׁנִין וְאוֹלִיד יָת מַהֲלַלְאֵל:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יג">יג</span>
וַחֲיָא קֵינָן בָּתַר דְּאוֹלִיד יָת מַהֲלַלְאֵל תַּמְנֵי מְאָה וְאַרְבְּעִין שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יד">יד</span>
וַהֲווֹ כָּל יוֹמֵי קֵינָן תְּשַׁע מְאָה וַעֲשַׂר שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, טו">טו</span>
וַחֲיָא מַהֲלַלְאֵל שִׁתִּין וַחֲמֵשׁ שְׁנִין וְאוֹלִיד יָת יָרֶד:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, טז">טז</span>
וַחֲיָא מַהֲלַלְאֵל בָּתַר דְּאוֹלִיד יָת יֶרֶד תַּמְנֵי מְאָה וּתְלָתִין שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יז">יז</span>
וַהֲווֹ כָּל יוֹמֵי מַהֲלַלְאֵל תַּמְנֵי מְאָה וְתִשְׁעִין וַחֲמֵשׁ שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יח">יח</span>
וַחֲיָא יֶרֶד מְאָה וְשִׁתִּין וְתַרְתֵּין שְׁנִין וְאוֹלִיד יָת חֲנוֹךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, יט">יט</span>
וַחֲיָא יֶרֶד בָּתַר דְּאוֹלִיד יָת חֲנוֹךְ תַּמְנֵי מְאָה שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כ">כ</span>
וַהֲווֹ כָּל יוֹמֵי יֶרֶד תְּשַׁע מְאָה וְשִׁתִּין וְתַרְתֵּין שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כא">כא</span>
וַחֲיָא חֲנוֹךְ שִׁתִּין וַחֲמֵשׁ שְׁנִין וְאוֹלִיד יָת מְתוּשָׁלַח:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כב">כב</span>
וְהַלִּיךְ חֲנוֹךְ בְּדַחַלְתָּא דַּיְיָ בָּתַר דְּאוֹלִיד יָת מְתוּשֶׁלַח תְּלַת מְאָה שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כג">כג</span>
וַהֲוָה כָּל יוֹמֵי חֲנוֹךְ תְּלַת מְאָה וְשִׁתִּין וַחֲמֵשׁ שְׁנִין:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כד">כד</span>
וְהַלִּיךְ חֲנוֹךְ בְּדַחַלְתָּא דַּיְיָ וְלַיְתוֹהִי אֲרֵי (לָא) אֲמֵית יָתֵהּ יְיָ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כה">כה</span>
וַחֲיָא מְתוּשֶׁלַח מְאָה וְתַמְנִין וּשְׁבַע שְׁנִין וְאוֹלִיד יָת לָמֶךְ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כו">כו</span>
וַחֲיָא מְתוּשֶׁלַח בָּתַר דְּאוֹלִיד יָת לֶמֶךְ שְׁבַע מְאָה וְתַמְנִין וְתַרְתֵּין שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כז">כז</span>
וַהֲווֹ כָּל יוֹמֵי מְתוּשֶׁלַח תְּשַׁע מְאָה וְשִׁתִּין וּתְשַׁע שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כח">כח</span>
וַחֲיָא לֶמֶךְ מְאָה וְתַמְנִין וְתַרְתֵּין שְׁנִין וְאוֹלִיד בָּר:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, כט">כט</span>
וּקְרָא יָת שְׁמֵהּ נֹחַ לְמֵימָר דֵּין יְנַחֲמִנָּנָא מֵעוֹבָדָנָא וּמִלֵּאוּת יְדָנָא מִן אַרְעָא דִּי לַטְטַהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, ל">ל</span>
וַחֲיָא לֶמֶךְ בָּתַר דְּאוֹלִיד יָת נֹחַ חֲמֵשׁ מְאָה וְתִשְׁעִין וַחֲמֵשׁ שְׁנִין וְאוֹלִיד בְּנִין וּבְנָן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, לא">לא</span>
וַהֲווֹ כָּל יוֹמֵי לֶמֶךְ שְׁבַע מְאָה וְשַׁבְעִין וּשְׁבַע שְׁנִין וּמִית: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ה, לב">לב</span>
וַהֲוָה נֹחַ בַּר חֲמֵשׁ מְאָה שְׁנִין וְאוֹלִיד נֹחַ יָת שֵׁם יָת חָם וְיָת יָפֶת:<p dir="rtl">
<h3 dir="rtl" id="i_onqelus, פרשת בראשית, פרק ו">פרק-ו</h3><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, א">א</span>
וַהֲוָה כַּד שְׁרִיאוּ בְנֵי אֱנָשָׁא לְמִסְגֵּי עַל אַפֵּי אַרְעָא וּבְנָתָא אִתְיְלִידוּ לְהוֹן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ב">ב</span>
וַחֲזוֹ בְנֵי רַבְרְבַיָּא יָת בְּנַת אֱנָשָׁא אֲרֵי שַׁפִּירָן אִנוּן וּנְסִיבוּ לְהוֹן נְשִׁין מִכֹּל דִּי אִתְרְעִיאוּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ג">ג</span>
וַאֲמַר יְיָ לָא יִתְקַיַם דָרָא בִישָׁא הָדֵין קֳדָמַי לְעַלָם בְּדִיל דְאִנוּן בִּשְׂרָא וְעוֹבָדֵיהוֹן בִּישַׁיָא אַרְכָא יְהִיבַת לְהוֹן מְאָה וְעַשְׂרִין שְׁנִין אִם יְתוּבוּן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ד">ד</span>
גִּבָּרַיָּא הֲווֹ בְאַרְעָא בְּיוֹמַיָּא הָאִנּוּן וְאַף בָּתַר כֵּן דִּי יַעֲלוּן בְּנֵי רַבְרְבַיָּא לְוַת בְּנַת אֱנָשָׁא וִילִידָן לְהוֹן אִנוּן גִּבָּרַיָּא דִּמֵעָלְמָא אֱנָשִׁין דִּשְׁמָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ה">ה</span>
וַחֲזָא יְיָ אֲרֵי סְגִיאַת בִּישַׁת אֱנָשָׁא בְּאַרְעָא וְכָל יִצְרָא מַחְשְׁבַת לִבֵּהּ לְחוֹד בִּישׁ כָּל יוֹמָא:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ו">ו</span>
וְתַב יְיָ בְּמֵימְרֵהּ אֲרֵי עֲבַד יָת אֱנָשָׁא בְּאַרְעָא וַאֲמַר בְּמֵימְרֵהּ לְמִתְּבַר תָּקְפְּהוֹן כִּרְעוּתֵהּ:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ז">ז</span>
וַאֲמַר יְיָ אֶמְחֵי יָת אֲנָשָׁא דִּי בְרֵאתִי מֵעַל אַפֵּי אַרְעָא מֵאֱנָשָׁא עַד בְּעִירָא עַד רִיחֲשָׁא וְעַד עוֹפָא דִּשְׁמַיָּא אֲרֵי תָבִית בְּמֵימְרִי אֲרֵי עֲבַדְתִּנוּן:<p dir="rtl">
<span dir="rtl" class="inlineHeader" id="i_onqelus, פרשת בראשית, פרק ו, ח">ח</span>
וְנֹחַ אַשְׁכַּח רַחֲמִין קֳדָם יְיָ: <B>[פפפ]</B><p dir="rtl">
<h2 dir="rtl" id="i_onqelus, פרשת נח">פרשת נח</h2><p dir="rtl">
<h3 dir="rtl" id="i_onqelus, פרשת נח, המשך פרק ו">המשך פרק ו</h3><p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, ט">ט</span>
אִלֵן תּוּלְדַת נֹחַ נֹחַ גְּבַר זַכַּאי שְׁלִים הֲוָה בְּדָרוֹהִי בְּדַחַלְתָּא דַּיְיָ הַלִּיךְ נֹחַ:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, י">י</span>
וְאוֹלִיד נֹחַ תְּלָתָא בְנִין יָת שֵׁם יָת חָם וְיָת יָפֶת:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יא">יא</span>
וְאִתְחַבָּלַת אַרְעָא קֳדָם יְיָ וְאִתְמְלִיאַת אַרְעָא חֲטּוֹפִין:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יב">יב</span>
וַחֲזָא יְיָ יָת אַרְעָא וְהָא אִתְחַבָּלַת אֲרֵי חַבִּילוּ כָּל בִּסְרָא אֱנַשׁ יָת אָרְחֵהּ עַל אַרְעָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יג">יג</span>
וַאֲמַר יְיָ לְנֹחַ קִצָא דְכָל בִּסְרָא עַלַּת לִקֳדָמַי אֲרֵי אִתְמְלִיאַת אַרְעָא חֲטוֹפִין מִן קֳדָם עוֹבָדֵיהוֹן בִּישַׁיָּא וְהָא אֲנָא מְחַבֶּלְהוֹן עִם אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יד">יד</span>
עִבֵד לָךְ תֵּבוֹתָא דְאָעִין דְּקַדְרוֹם מְדוֹרִין תַּעְבֵּד יָת תֵּבוֹתָא וְתֶחְפֵּי יָתַהּ מִגָּו וּמִבָּרָא בְּכּוּפְרָא:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, טו">טו</span>
וְדֵין דְּתַעְבֵּד יָתַהּ תְּלַת מְאָה אַמִּין אֻרְכָּא דְתֵבוֹתָא חַמְשִׁין אַמִּין פְּתָיַהּ וּתְלָתִין אַמִּין רוּמַהּ:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, טז">טז</span>
נֵהוֹר תַּעְבֵּיד לְתֵבוֹתָא וּלְאַמְתָא תְּשַׁכְלְלִינַהּ מִלְּעֵלָּא וְתַרְעָא דְתֵבוֹתָא בְּסִטְרַהּ תְּשַׁוִּי מְדוֹרִין אֲרָעִין תִּנְיָנִין וּתְלִיתָאִין תַּעְבְּדִנַּהּ:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יז">יז</span>
וַאֲנָא הָא אֲנָא מַיְתֵי יָת טוֹפָנָא מַיָּא עַל אַרְעָא לְחַבָּלָא כָּל בִּסְרָא דִּי בֵהּ רוּחָא דְחַיֵּי מִתְּחוֹת שְׁמַיָּא כֹּל דִּי בְאַרְעָא יְמוּת:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יח">יח</span>
וְאָקֵם יָת קְיָמִי עִמָּךְ וְתֵעוֹל לְתֵבוֹתָא אַתְּ וּבְנָךְ וְאִתְּתָךְ וּנְשֵׁי בְנָיךְ עִמָּךְ:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, יט">יט</span>
וּמִכָּל דְּחַי מִכָּל בִּסְרָא תְּרֵין מִכֹּלָּא תָּעֵיל לְתֵבוֹתָא לְקַיָּמָא עִמָּךְ דְּכַר וְנוּקְבָא יְהוֹן:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, כ">כ</span>
מֵעוֹפָא לִזְנוֹהִי וּמִן בְּעִירָא לִזְנַהּ וּמִכֹּל רִחֲשָׁא דְאַרְעָא לִזְנוֹהִי תְּרֵין מִכֹּלָּא יַעֲלוּן לְוָתָךְ לְקַיָּמָא:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, כא">כא</span>
וְאַתְּ סַב לָךְ מִכָּל מֵיכַל דְּמִתְאֲכֵל וְתִכְנוֹשׁ לְוָתָךְ וִיהֵי לָךְ וּלְהוֹן לְמֵיכָל:<p dir="rtl">
<span dir="rtl" class="inlineHeader" id="i_onqelus, פרשת נח, המשך פרק ו, כב">כב</span>
וַעֲבַד נֹחַ כְּכֹל דִּי פַקֵּיד יָתֵהּ יְיָ כֵּן עֲבָד:<p dir="rtl">
<h3 dir="rtl" id="i_onqelus, פרשת נח, פרק ז">פרק-ז</h3><p dir="rtl">
<span dir="rtl" class="inlineHeader" id="i_onqelus, פרשת נח, פרק ז, א">א</span>
וַאֲמַר יְיָ לְנֹחַ עוּל אַתְּ וְכָל אֱנַשׁ בֵּיתָךְ לְתֵבוֹתָא אֲרֵי יָתָךְ חֲזֵיתִי זַכַּאי קֳדָמַי בְּדָרָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ב">ב</span>
מִכֹּל בְּעִירָא דַכְיָא תִּסַּב לָךְ שַׁבְעָא שַׁבְעָא דְּכַר וְנוּקְבָא וּמִן בְּעִירָא דְּלָא אִיתָהָא דַכְיָא הִיא תְּרֵין דְּכַר וְנוּקְבָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ג">ג</span>
אַף מֵעוֹפָא דִשְׁמַיָּא שַׁבְעָא שַׁבְעָא דְּכַר וְנוּקְבָא לְקַיָּמָא זַרְעָא עַל אַפֵּי כָל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ד">ד</span>
אֲרֵי לִזְמַן יוֹמִין עוֹד שַׁבְעָא אֲנָא מָחֵת מִטְרָא עַל אַרְעָא אַרְבְּעִין יְמָמִין וְאַרְבְּעִין לֵילָוָן וְאֶמְחֵי יָת כָּל יְקוּמָא דִּי עַבְדֵת מֵעַל אַפֵּי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ה">ה</span>
וַעֲבַד נֹחַ כְּכֹל דִּי פַקְּדֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ו">ו</span>
וְנֹחַ בַּר שִׁתְּ מְאָה שְׁנִין וְטּוֹפָנָא הֲוָה מַיָּא עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ז">ז</span>
וְעָאל נֹחַ וּבְנוֹהִי וְאִתְּתֵהּ וּנְשֵׁי בְנוֹהִי עִמֵּהּ לְתֵבוֹתָא מִן קֳדָם מֵי טוֹפָנָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ח">ח</span>
מִן בְּעִירָא דַּכְיָא וּמִן בְּעִירָא דִּי לֵיתָהָא דַּכְיָא וּמִן עוֹפָא וְכֹל דִּי רָחֵשׁ עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, ט">ט</span>
תְּרֵין תְּרֵין עַלּוּ לְוַת נֹחַ לְתֵבוֹתָא דְּכַר וְנוּקְבָא כְּמָא דִּי פַּקֵּיד יְיָ יָת נֹחַ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, י">י</span>
וַהֲוָה לִזְמַן שִׁבְעַת יוֹמִין וּמֵי טוֹפָנָא הֲווֹ עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יא">יא</span>
בִּשְׁנַת שִׁתְּ מְאָה שְׁנִין לְחַיֵּי נֹחַ בְּיַרְחָא תִּנְיָנָא בְּשִׁבְעַת עַשְׂרָא יוֹמָא לְיַרְחָא בְּיוֹמָא הָדֵין אִתְבְּזָעוּ כָּל מַבּוּעֵי תְּהוֹמָא רַבָּא וְכַוֵּי שְׁמַיָּא אִתְפַּתָּחוּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יב">יב</span>
וַהֲוָה מִטְרָא נָחֵת עַל אַרְעָא אַרְבְּעִין יְמָמִין וְאַרְבְּעִין לֵילָוָן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יג">יג</span>
בִּכְרַן יוֹמָא הָדֵין עָאל נֹחַ וְשֵׁם וְחָם וָיֶפֶת בְּנֵי נֹחַ וְאִתַּת נֹחַ וּתְלָתָא נְשֵׁי בְנוֹהִי עִמְהוֹן לְתֵבוֹתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יד">יד</span>
אִנּוּן וְכָל חַיְתָא לִזְנַהּ וְכָל בְּעִירָא לְזְנַהּ וְכָל רִחֲשָׁא דְּרָחֵשׁ עַל אַרְעָא לִזְנוֹהִי וְכָל עוֹפָא לִזְנוֹהִי כֹּל צִפַּר כָּל דְּפָרָח:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, טו">טו</span>
וְעַלּוּ עִם נֹחַ לְתֵבוֹתָא תְּרֵין תְּרֵין מִכָּל בִּשְׂרָא דִּי בֵהּ רוּחָא דְּחַיֵּי:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, טז">טז</span>
וְעָלַיָּא דְּכַר וְנוּקְבָא מִכָּל בִּשְׂרָא עַלּוּ כְּמָא דִּי פַּקֵּיד יָתֵהּ יְיָ וַאֲגֵן יְיָ (בְּמֵימְרֵהּ) עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יז">יז</span>
וַהֲוָה טוֹפָנָא אַרְבְּעִין יְמָמִין עַל אַרְעָא וּסְגִיאוּ מַיָּא וּנְטָלוּ יָת תֵּבוֹתָא וְאִתָּרָמַת מֵעַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יח">יח</span>
וּתְקִיפוּ מַיָּא וּסְגִיאוּ לַחֲדָא עַל אַרְעָא וּמְהַלְּכָא תֵבוֹתָא עַל אַפֵּי מַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, יט">יט</span>
וּמַיָּא תְּקִיפוּ לַחֲדָא לַחֲדָא עַל אַרְעָא וְאִתְחֲפִיאוּ כָּל טוּרַיָּא רָמַיָּא דִּי תְחוֹת כָּל שְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, כ">כ</span>
חֲמֵשׁ עַשְׂרֵי אַמִּין מִלְעֵלָּא תְּקִיפוּ מַיָּא וְאִתְחֲפִיאוּ טוּרַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, כא">כא</span>
וּמִית כָּל בִּשְׂרָא דְּרָחֵשׁ עַל אַרְעָא בְּעוֹפָא וּבִבְעִירָא וּבְחַיְתָא וּבְכָל רִחֲשָׁא דְּרָחֵשׁ עַל אַרְעָא וְכֹל אֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, כב">כב</span>
כֹּל דִּי נִשְׁמְתָא רוּחָא דְּחַיִּין בְּאַפּוֹהִי מִכֹּל דִּי בְּיַבֶּשְׁתָּא מִיתוּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, כג">כג</span>
וּמְחָא יָת כָּל יְקוּמָא דִּי עַל אַפֵּי אַרְעָא מֵאֱנָשָׁא עַד בְּעִירָא עַד רִחֲשָׁא וְעַד עוֹפָא דִּשְׁמַיָּא וְאִתְמְחִיאוּ מִן אַרְעָא וְאִשְׁתָּאַר בְּרַם נֹחַ וְדִי עִמֵּהּ בְּתֵבוֹתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ז, כד">כד</span>
וּתְקִיפוּ מַיָּא עַל אַרְעָא מְאָה וְחַמְשִׁין יוֹמִין:<p dir="rtl">
<h3 dir="rtl" id="i_onqelus, פרשת נח, פרק ח">פרק-ח</h3><p dir="rtl">
<span dir="rtl" class="inlineHeader" id="i_onqelus, פרשת נח, פרק ח, א">א</span>
וּדְכִיר יְיָ יָת נֹחַ וְיָת כָּל חַיְתָא וְיָת כָּל בְּעִירָא דִּי עִמֵּהּ בְּתֵבוֹתָא וְאַעְבַּר יְיָ רוּחָא עַל אַרְעָא וְנָחוּ מַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ב">ב</span>
וְאִסְתְּכָרוּ מַבּוּעֵי תְהוֹמָא וְכַוֵּי שְׁמַיָּא וְאִתְכְּלִי מִטְרָא מִן שְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ג">ג</span>
וְתָבוּ מַיָּא מֵעַל אַרְעָא אָזְלִין וְתָיְבִין וַחֲסָרוּ מַיָּא מִסּוֹף מְאָה וְחַמְשִׁין יוֹמִין:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ד">ד</span>
וְנָחַת תֵּבוֹתָא בְּיַרְחָא שְׁבִיעָאָה בְּשִׁבְעַת עֲשַׂר יוֹמָא לְיַרְחָא עַל טוּרֵי קַרְדּוּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ה">ה</span>
וּמַיָּא הֲווֹ אָזְלִין וְחָסְרִין עַד יַרְחָא עֲשִׂירָאָה בַּעֲשִׂירָאָה בְּחַד לְיַרְחָא אִתְחֲזִיאוּ רֵישֵׁי טוּרַיָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ו">ו</span>
וַהֲוָה מִסּוֹף אַרְבְּעִין יוֹמִין וּפְתַח נֹחַ יָת כַּוַּת תֵּבוֹתָא דִּי עֲבָד:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ז">ז</span>
וְשַׁלַּח יָת עוֹרְבָא וּנְפַק מִפַּק וְתַיִּב עַד דְּיַבִּישׁוּ מַיָּא מֵעַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ח">ח</span>
וְשַׁלַּח יָת יוֹנָה מִלְּוָתֵהּ לְמֵחֲזֵי הֲקַלִּיאוּ מַיָּא מֵעַל אַפֵּי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, ט">ט</span>
וְלָא אַשְׁכַּחַת יוֹנָה מְנַח לְפַרְסַת רַגְלַהּ וְתָבַת לְוָתֵהּ לְתֵבוֹתָא אֲרֵי מַיָּא עַל אַפֵּי כָל אַרְעָא וְאוֹשִׁיט יְדֵהּ וְנָסְבַהּ וְאָעֵיל יָתַהּ לְוָתֵהּ לְתֵבוֹתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, י">י</span>
וְאוֹרִיךְ עוֹד שַׁבְעָא יוֹמִין אָחֳרָנִין וְאוֹסֵיף שַׁלַּח יָת יוֹנָה מִן תֵּבוֹתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יא">יא</span>
וַאֲתַת לְוָתֵהּ יוֹנָה לְעִדַּן רַמְשָׁא וְהָא טְּרַף זֵיתָא תְּבִיר נָחִית בְּפוּמַהּ וִידַע נֹחַ אֲרֵי קַלִּיאוּ מַיָּא מֵעַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יב">יב</span>
וְאוֹרִיךְ עוֹד שַׁבְעָא יוֹמִין אָחֳרָנִין וְשַׁלַּח יָת יוֹנָה וְלָא אוֹסֵיפַת לְמִתּוּב לְוָתֵהּ עוֹד:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יג">יג</span>
וַהֲוָה בְּשִׁתְּ מְאָה וְחַד שְׁנִין בְּקַדְמָאָה בְּחַד לְיַרְחָא נְגוּבוּ מַיָּא מֵעַל אַרְעָא וְאַעְדִּי נֹחַ יָת חוֹפָאָה דְּתֵבוֹתָא וַחֲזָא וְהָא נְגוּבוּ אַפֵּי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יד">יד</span>
וּבְיַרְחָא תִּנְיָנָא בְּעַשְׂרִין וְשַׁבְעָא יוֹמָא לְיַרְחָא יַבִּישַׁת אַרְעָא: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק ח, טו">טו</span>
וּמַלִּיל יְיָ עִם נֹחַ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, טז">טז</span>
פּוּק מִן תֵּבוֹתָא אַתְּ וְאִתְּתָךְ וּבְנָךְ וּנְשֵׁי בְנָיךְ עִמָךְ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יז">יז</span>
כָּל חַיְתָא דְּעִמָּךְ מִכָּל בִּשְׂרָא בְּעוֹפָא וּבִבְעִירָא וּבְכָל רִחֲשָׁא דְּרָחֵשׁ עַל אַרְעָא אַפֵּיק עִמָּךְ וְיִתְיַלְּדוּן בְּאַרְעָא וְיִפְּשׁוּן וְיִסְגּוּן עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יח">יח</span>
וּנְפַק נֹחַ וּבְנוֹהִי וְאִתְּתֵהּ וּנְשֵׁי בְנוֹהִי עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, יט">יט</span>
כָּל חַיְתָא כָּל רִחֲשָׁא וְכָל עוֹפָא כֹּל דְּרָחֵשׁ עַל אַרְעָא לְזַרְעֲיָתְהוֹן נְפָקוּ מִן תֵּבוֹתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, כ">כ</span>
וּבְנָא נֹחַ מַדְבְּחָא קֳדָם יְיָ וּנְסִיב מִכֹּל בְּעִירָא דַּכְיָא וּמִכֹּל עוֹפָא דְכֵי וְאַסֵּיק עֲלָוָן בְּמִדְבְּחָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, כא">כא</span>
וְקַבִּיל יְיָ בְּרַעֲוָא יָת קוּרְבָּנֵהּ וַאֲמַר יְיָ בְּמֵימְרֵהּ לָא אוֹסֵף לְמֵילַט עוֹד יָת אַרְעָא בְּדִיל חוֹבֵי אֱנָשָׁא אֲרֵי יִצְרָא לִבָּא דֶּאֱנָשָׁא בִּישׁ מִזְעִירֵהּ וְלָא אוֹסֵף עוֹד לְמִמְחֵי יָת כָּל דְּחַי כְּמָא דִעַבָדִית:<p dir="rtl">
<span dir="rtl" class="inlineHeader" id="i_onqelus, פרשת נח, פרק ח, כב">כב</span>
עוֹד כָּל יוֹמֵי אַרְעָא זְרוֹעָא וַחֲצָדָא וְקוֹרָא וְחוֹמָא וְקַיְטָא וְסִתְוָא וִימָם וְלֵילְיָא לָא יִבְטְּלוּן:<p dir="rtl">
<h3 dir="rtl" id="i_onqelus, פרשת נח, פרק ט">פרק-ט</h3><p dir="rtl">
<span dir="rtl" class="inlineHeader" id="i_onqelus, פרשת נח, פרק ט, א">א</span>
וּבָרִיךְ יְיָ יָת נֹחַ וְיָת בְּנוֹהִי וַאֲמַר לְהוֹן פּוּשׁוּ וּסְגוּ וּמְלוּ יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ב">ב</span>
וְדַחֲלַתְכוֹן וְאֵימַתְכוֹן תְּהֵי עַל כָּל חֵוַת אַרְעָא וְעַל כָּל עוֹפָא דִּשְׁמַיָּא בְּכֹל דִּי תַרְחֵישׁ אַרְעָא וּבְכָל נוּנֵי יַמָּא בְּיֶדְכוֹן יְהוֹן מְסִירִין:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ג">ג</span>
כָּל רִחֲשָׁא דְּהוּא חַי לְכוֹן יְהֵי לְמֵיכָל כִּירוֹק עִשְׂבָּא יְהָבִית לְכוֹן יָת כֹּלָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ד">ד</span>
בְּרַם בִּשְׂרָא בְּנַפְשֵׁהּ דְּמֵהּ לָא תֵכְלוּן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ה">ה</span>
וּבְרַם יָת דִּמְכוֹן לְנַפְשָׁתֵיכוֹן אֶתְבַּע מִיַּד כָּל חַיְתָא אֶתְבְּעִנֵהּ וּמִיַד אֱנָשָׁא מִיַד גְבַר דְיֵשׁוֹד יָת דְמָא דַאֲחוֹהִי אֶתְבַּע יָת נַפְשָׁא דֶאֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ו">ו</span>
דְיֵשׁוֹד דְמָא דֶאֱנָשָׁא בְּסַעֲדִין עַל מֵימַר דַיָנַיָא דְמֵהּ יִתְּשָׁד אֲרֵי בְּצַלְמָא דַיְיָ עֲבַד יָת אֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ז">ז</span>
וְאַתּוּן פּוּשׁוּ וּסְגוּ אִתְיְלִידוּ בְאַרְעָא וּסְגוּ בַהּ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ח">ח</span>
וַאֲמַר יְיָ לְנֹחַ וְלִבְנוֹהִי עִמֵּהּ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, ט">ט</span>
וַאֲנָא הָא אֲנָא מֵקִים יָת קְיָמִי עִמְּכוֹן וְעִם בְּנֵיכוֹן בַּתְרֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, י">י</span>
וְעִם כָּל נַפְשָׁא חַיְתָא דְּעִמְּכוֹן בְּעוֹפָא בִבְעִירָא וּבְכָל חַיַת אַרְעָא דְּעִמְּכוֹן מִכֹּל נַפְקֵי תֵבוֹתָא לְכֹל חַיַת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יא">יא</span>
וְאָקֵם יָת קְיָמִי עִמְּכוֹן וְלָא יִשְׁתֵּיצֵי כָל בִּשְׂרָא עוֹד מִמֵּי טוֹפָנָא וְלָא יְהֵי עוֹד טוֹפָנָא לְחַבָּלָא אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יב">יב</span>
וַאֲמַר יְיָ דָּא אָת קְיָם דִּי אֲנָא יָהֵב בֵּין מֵימְרִי וּבֵינֵכוֹן וּבֵין כָּל נַפְשָׁא חַיְתָא דִּי עִמְּכוֹן לְדָרֵי עַלְמָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יג">יג</span>
יָת קַשְׁתִּי יְהָבִית בַּעֲנָנָא וּתְהִי לְאָת קְיָם בֵּין מֵימְרִי וּבֵין אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יד">יד</span>
וִיהִי בַּעֲנָנוּתִי עֲנָנָא עַל אַרְעָא וְתִתְחֲזֵי קַשְׁתָּא בַּעֲנָנָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, טו">טו</span>
וְדָכִירְנָא יָת קְיָמִי דִּי בֵין מֵימְרִי וּבֵינֵיכוֹן וּבֵין כָּל נַפְשָׁא חַיְתָא בְּכָל בִּשְׂרָא וְלָא יְהֵי עוֹד מַיָּא לְטוֹפָנָא לְחַבָּלָא כָל בִּשְׂרָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, טז">טז</span>
וּתְהֵי קַשְׁתָּא בַּעֲנָנָא וְאֵחֲזִנַּהּ לְמִדְכַּר קְיַם עָלָם בֵּין מֵימְרָא דַּיְיָ וּבֵין כָּל נַפְשָׁא חַיְתָא בְּכָל בִּשְׂרָא דִּי עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יז">יז</span>
וַאֲמַר יְיָ לְנֹחַ דָּא אָת קְיָם דִּי אֲקֵמִית בֵּין מֵימְרִי וּבֵין כָּל בִּשְׂרָא דִּי עַל אַרְעָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יח">יח</span>
וַהֲווֹ בְנֵי נֹחַ דִּי נְפָקוּ מִן תֵּבוֹתָא שֵׁם וְחָם וָיָפֶת וְחָם הוּא אֲבוּהִי דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, יט">יט</span>
תְּלָתָא אִלֵּין בְּנֵי נֹחַ וּמֵאִלֵּין אִתְבַּדָּרוּ כָּל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כ">כ</span>
וְשָׁרִי נֹחַ גְּבַר פָּלַח בְּאַרְעָא וּנְצִיב כַּרְמָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כא">כא</span>
וּשְׁתִי מִן חַמְרָא וּרְוִי וְאִתְגְּלִי בְּגוֹ מַשְׁכְּנֵהּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כב">כב</span>
וַחֲזָא חָם אֲבוּהִי דִּכְנַעַן יָת עֶרְיְתָא דַּאֲבוּהִי וְחַוֵּי לִתְרֵין אֲחוֹהִי בְּשׁוּקָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כג">כג</span>
וּנְסֵיב שֵׁם וָיֶפֶת יָת כְּסוּתָא וְשַׁוִּיוּ עַל כְּתַף תַּרְוֵיהוֹן וַאֲזָלוּ מְחַזְרִין וַחֲפִיאוּ יָת עֶרְיְתָא דַּאֲבוּהוֹן וְאַפֵּיהוֹן מְחַזְרִין וְעֶרְיְתָא דַּאֲבוּהוֹן לָא חֲזוֹ:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כד">כד</span>
וְאִתְּעַר נֹחַ מֵחַמְרֵהּ וִידַע יָת דִּי עֲבַד לֵהּ בְּרֵהּ זְעֵירָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כה">כה</span>
וַאֲמַר לִיט כְּנַעַן עֲבַד פְּלַח עַבְדִין יְהֵי לַאֲחוֹהִי:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כו">כו</span>
וַאֲמַר בְּרִיךְ יְיָ אֱלָהֵהּ דְּשֵׁם וִיהֵי כְנַעַן עַבְדָא לְהוֹן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כז">כז</span>
יַפְתֵּי יְיָ לְיֶפֶת וְיִשְׁרֵי שְׁכִינְתֵּהּ בְּמַשְׁכְּנֵהּ דְּשֵׁם וִיהֵי כְנַעַן עַבְדָא לְהוֹן:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כח">כח</span>
וַחֲיָא נֹחַ בָּתַר טוֹפָנָא תְּלַת מְאָה וְחַמְשִׁין שְׁנִין:<p dir="rtl">
<span dir="rtl" class="inlineHeader" id="i_onqelus, פרשת נח, פרק ט, כט">כט</span>
וַהֲווֹ כָל יוֹמֵי נֹחַ תְּשַׁע מְאָה וְחַמְשִׁין שְׁנִין וּמִית: <B>[פ]</B><p dir="rtl">
<h3 dir="rtl" id="i_onqelus, פרשת נח, פרק י">פרק-י</h3><p dir="rtl">
<span dir="rtl" class="inlineHeader" id="i_onqelus, פרשת נח, פרק י, א">א</span>
וְאִלֵּין תּוּלְדַת בְּנֵי נֹחַ שֵׁם חָם וָיָפֶת וְאִתְיְלִידוּ לְהוֹן בְּנִין בָּתַר טוֹפָנָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ב">ב</span>
בְּנֵי יֶפֶת גּוֹמֶר וּמָגוֹג וּמָדַי וְיָוָן וְתוּבָל וּמֶשֶׁךְ וְתִירָס:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ג">ג</span>
וּבְנֵי גּוֹמֶר אַשְׁכְּנַז וְרִיפַת וְתוֹגַרְמָה:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ד">ד</span>
וּבְנֵי יָוָן אֱלִישָׁה וְתַרְשִׁישׁ כִּתִּים וְדֹדָנִים:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ה">ה</span>
מֵאִלֵּין אִתַּפְרָשׁוּ נַגְוַת עַמְמַיָּא בְּאַרְעֲהוֹן גְּבַר לְלִישָׁנֵהּ לְזַרְעֲיָתְהוֹן בְּעַמְמֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ו">ו</span>
וּבְנֵי חָם כּוּשׁ וּמִצְרַיִם וּפוּט וּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ז">ז</span>
וּבְנֵי כוּשׁ סְבָא וַחֲוִילָה וְסַבְתָּה וְרַעְמָה וְסַבְתְּכָא וּבְנֵי רַעְמָה שְׁבָא וּדְדָן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ח">ח</span>
וְכוּשׁ אוֹלִיד יָת נִמְרֹד הוּא שָׁרֵי לְמֵהֲוֵי גִבַּר תַּקִּיף בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ט">ט</span>
הוּא הֲוָה גִבַּר תַּקִּיף קֳדָם יְיָ עַל כֵּן יִתְאֲמַר כְּנִמְרֹד גִּבַּר תַּקִּיף קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, י">י</span>
וַהֲוָה רֵישׁ מַלְכוּתֵהּ בָּבֶל וְאֶרֶךְ וְאַכַּד וְכַלְנֵה בְּאַרְעָא דְּבָבֶל:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יא">יא</span>
מִן אַרְעָא <span class="booklinks" onclick="sendBookLink(this)" onmouseover="setBookLinkTitle(this)">(ס''א עֵיצָה)</span> הַהִיא נְפַק אֲתוּרָאָה וּבְנָא יָת נִינְוֵה וְיָת רְחֹבֹת <span class="booklinks" onclick="sendBookLink(this)" onmouseover="setBookLinkTitle(this)">(נ''א רְחוֹבֵי)</span> קַרְתָּא וְיָת כָּלַח:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יב">יב</span>
וְיָת רֶסֶן בֵּין נִינְוֵה וּבֵין כָּלַח הִיא קַרְתָּא רַבְּתָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יג">יג</span>
וּמִצרָאֵי <span class="booklinks" onclick="sendBookLink(this)" onmouseover="setBookLinkTitle(this)">(בכל הס':וּמִצְרַיִם)</span> אוֹלִיד יָת לוּדָאֵי וְיָת עֲנָמָאֵי וְיָת לְהָבָאֵי וְיָת נַפְתּוּחָאֵי:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יד">יד</span>
וְיָת פַּתְרוּסָאֵי וְיָת כַּסְלוּחָאֵי דִּי נְפָקוּ מִתַּמָּן פְּלִשְׁתָּאֵי וְיָת קַפּוּטְקָאֵי: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק י, טו">טו</span>
וּכְנַעַן אוֹלִיד יָת צִידוֹן בָּכְרֵהּ וְיָת חֵת:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, טז">טז</span>
וְיָת יְבוּסָאֵי וְיָת אֱמוֹרָאֵי וְיָת גִּרְגָּשָׁאֵי:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יז">יז</span>
וְיָת חִוָּאֵי וְיָת עַרְקָאֵי וְיָת אַנְתּוֹסָאֵי:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יח">יח</span>
וְיָת אַרְוָדָאֵי וְיָת צְמָרָאֵי וְיָת חֲמָתָאֵי וּבָתַר כֵּן אִתְבַּדָּרוּ זַרְעֲיַת כְּנַעֲנָאֵי:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, יט">יט</span>
וַהֲוָה תְּחוּם כְּנַעֲנָאֵי מִצִידוֹן מָטֵי לִגְרָר עַד עַזָּה מָטֵי לִסְדוֹם וַעֲמוֹרָה וְאַדְמָה וּצְבוֹיִם עַד לָשַׁע:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כ">כ</span>
אִלֵּין בְּנֵי חָם לְזַרְעֲיָתְהוֹן לְלִישָׁנְהוֹן בְּאַרְעָתְהוֹן בְּעַמְמֵיהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק י, כא">כא</span>
וּלְשֵׁם אִתְיְלִיד אַף הוּא אֲבוּהוֹן דְּכָל בְּנֵי עֵבֶר אָחוּהִי דְּיֶפֶת רַבָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כב">כב</span>
בְּנֵי שֵׁם עֵילָם וְאַשּׁוּר וְאַרְפַּכְשַׁד וְלוּד וַאֲרָם:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כג">כג</span>
וּבְנֵי אֲרָם עוּץ וְחוּל וְגֶתֶר וָמַשׁ:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כד">כד</span>
וְאַרְפַּכְשַׁד אוֹלִיד יָת שָׁלַח וְשֶׁלַח אוֹלִיד יָת עֵבֶר:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כה">כה</span>
וּלְעֵבֶר אִתְיְלִידוּ תְּרֵין בְּנִין שׁוּם חַד פֶּלֶג אֲרֵי בְּיוֹמוֹהִי אִתְפְּלִיגַת אַרְעָא וְשׁוּם אֲחוּהִי יָקְטָן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כו">כו</span>
וְיָקְטָן אוֹלִיד יָת אַלְמוֹדָד וְיָת שָׁלֶף וְיָת חֲצַרְמָוֶת וְיָת יָרַח:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כז">כז</span>
וְיָת הֲדוֹרָם וְיָת אוּזָל וְיָת דִּקְלָה:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כח">כח</span>
וְיָת עוֹבָל וְיָת אֲבִימָאֵל וְיָת שְׁבָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, כט">כט</span>
וְיָת אוֹפִר וְיָת חֲוִילָה וְיָת יוֹבָב כָּל אִלֵּין בְּנֵי יָקְטָן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, ל">ל</span>
וַהֲוָה מוֹתְבָנֵהוֹן מִמֵּשָׁא מָטֵי לִסְפַר טּוּר מָדִינְחָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, לא">לא</span>
אִלֵּין בְּנֵי שֵׁם לְזַרְעֲיָתְהוֹן לְלִישָׁנְהוֹן לְאַרְעָתְהוֹן בְּעַמְמֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת נח, פרק י, לב">לב</span>
אִלֵּין זַרְעֲיַת בְּנֵי נֹחַ לְתוּלְדָתְהוֹן בְּעַמְמֵיהוֹן וּמֵאִלֵּין אִתַּפְרָשׁוּ עַמְמַיָּא בְּאַרְעָא בָּתַר טוֹפָנָא: <B>[פ]</B><p dir="rtl">
<h3 dir="rtl" id="i_onqelus, פרשת נח, פרק יא">פרק-יא</h3><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, א">א</span>
וַהֲוָה כָל אַרְעָא לִישָׁן חָד וּמַמְלָל חָד:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ב">ב</span>
וַהֲוָה בְּמִטַּלְהוֹן בְּקַדְמֵיתָא וְאַשְׁכָּחוּ בִקְעֲתָא בְּאַרְעָא דְבָבֶל וִיתִיבוּ תַמָּן:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ג">ג</span>
וַאֲמָרוּ גְּבַר לְחַבְרֵהּ הָבוּ נִרְמֵי לִבְנִין וְנוֹקְדִינוּן בְּנוּרָא יוֹקַדְתָּא <span class="booklinks" onclick="sendBookLink(this)" onmouseover="setBookLinkTitle(this)">(נ''י בְּנוּרָא)</span> וַהֲוַת לְהוֹן לְבִנְתָּא לְאַבְנָא וְחֵימָרָא הֲוָה לְהוֹן לְשִׁיעַ:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ד">ד</span>
וַאֲמָרוּ הָבוּ נִבְנֵי לָנָא קַרְתָּא וּמַגְדְּלָא וְרֵישֵׁהּ מָטֵי עַד צֵית שְׁמַיָּא וְנַעְבֵּיד לָנָא שׁוּם דִּילְמָא נִתְבַּדַּר עַל אַפֵּי כָל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ה">ה</span>
וְאִתְגְּלֵי יְיָ לְאִתְפְּרָעָא עַל עוֹבָדֵי קַרְתָּא וּמַגְדְּלָא דִּי בְנוֹ בְּנֵי אֱנָשָׁא:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ו">ו</span>
וַאֲמַר יְיָ הָא עַמָּא חַד וְלִישָׁן חַד לְכֻלְּהוֹן וְדֵין דְּשָׁרִיוּ לְמֶעְבָּד וּכְעַן לָא יִתִּמְנַע מִנְּהוֹן כֹּל דִחַשִּׁיבוּ לְמֶעְבָּד:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ז">ז</span>
הָבוּ נִתְגְּלִי וּנְבַלְבֵּל תַּמָּן לִישָׁנְהוֹן דְּלָא יִשְׁמְעוּן (גְּבַר) אֱנַשׁ לִישָׁן חַבְרֵהּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ח">ח</span>
וּבַדַּר יְיָ יָתְהוֹן מִתַּמָּן עַל אַפֵּי כָל אַרְעָא וּמְנָעוּ לְמִבְנֵי <span class="booklinks" onclick="sendBookLink(this)" onmouseover="setBookLinkTitle(this)">(נ''י וְאִתְמְנָע מִלְּמִבְנֵי)</span> קַרְתָּא:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ט">ט</span>
עַל כֵּן קְרָא שְׁמַהּ בָּבֶל אֲרֵי תַמָּן בַּלְבֵּל יְיָ לִישַׁן כָּל אַרְעָא וּמִתַּמָּן בַּדָּרִנּוּן יְיָ עַל אַפֵּי כָּל אַרְעָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, י">י</span>
אִלֵּין תּוּלְדַת שֵׁם שֵׁם בַּר מְאָה שְׁנִין וְאוֹלִיד יָת אַרְפַּכְשָׁד תַּרְתֵּין שְׁנִין בָּתַר טּוֹפָנָא:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יא">יא</span>
וַחֲיָא שֵׁם בָּתַר דְּאוֹלִיד יָת אַרְפַּכְשָׁד חֲמֵשׁ מְאָה שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יב">יב</span>
וְאַרְפַּכְשַׁד חֲיָא תְּלָתִין וַחֲמֵשׁ שְׁנִין וְאוֹלִיד יָת שָׁלַח:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יג">יג</span>
וַחֲיָא אַרְפַּכְשַׁד בָּתַר דְּאוֹלִיד יָת שֶׁלַח אַרְבַּע מְאָה וּתְלָת שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יד">יד</span>
וְשֶׁלַח חֲיָא תְּלָתִין שְׁנִין וְאוֹלִיד יָת עֵבֶר:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, טו">טו</span>
וַחֲיָא שֶׁלַח בָּתַר דְּאוֹלִיד יָת עֵבֶר אַרְבַּע מְאָה וּתְלָת שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, טז">טז</span>
וַחֲיָא עֵבֶר תְּלָתִין וְאַרְבַּע שְׁנִין וְאוֹלִיד יָת פָּלֶג:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יז">יז</span>
וַחֲיָא עֵבֶר בָּתַר דְּאוֹלִיד יָת פֶּלֶג אַרְבַּע מְאָה וּתְּלָתִין שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יח">יח</span>
וַחֲיָא פֶלֶג תְּלָתִין שְׁנִין וְאוֹלִיד יָת רְעוּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, יט">יט</span>
וַחֲיָא פֶלֶג בָּתַר דְּאוֹלִיד יָת רְעוּ מָאתָן וּתְשַׁע שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כ">כ</span>
וַחֲיָא רְעוּ תְּלָתִין וְתַרְתֵּין שְׁנִין וְאוֹלִיד יָת שְׂרוּג:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כא">כא</span>
וַחֲיָא רְעוּ בָּתַר דְּאוֹלִיד יָת שְׂרוּג מָאתָן וּשְׁבַע שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כב">כב</span>
וַחֲיָא שְׂרוּג תְּלָתִין שְׁנִין וְאוֹלִיד יָת נָחוֹר:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כג">כג</span>
וַחֲיָא שְׂרוּג בָּתַר דְּאוֹלִיד יָת נָחוֹר מָאתָן שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כד">כד</span>
וַחֲיָא נָחוֹר עֶשְׂרִין וּתְשַׁע שְׁנִין וְאוֹלִיד יָת תָּרַח:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כה">כה</span>
וַחֲיָא נָחוֹר בָּתַר דְּאוֹלִיד יָת תֶּרַח מְאָה וּתְשַׁע עֲשַׂר שְׁנִין וְאוֹלִיד בְּנִין וּבְנָן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כו">כו</span>
וַחֲיָא תֶרַח שִׁבְעִין שְׁנִין וְאוֹלִיד יָת אַבְרָם יָת נָחוֹר וְיָת הָרָן:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כז">כז</span>
וְאִלֵּין תּוּלְדַת תֶּרַח תֶּרַח אוֹלִיד יָת אַבְרָם יָת נָחוֹר וְיָת הָרָן וְהָרָן אוֹלִיד יָת לוֹטּ:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כח">כח</span>
וּמִית הָרָן עַל אַפֵּי תֶּרַח אֲבוּהִי בְּאַרְעָא דְּיַלָּדוּתֵהּ בְּאוּרָא דְכַסְדָּאֵי:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, כט">כט</span>
וּנְסִיב אַבְרָם וְנָחוֹר לְהוֹן נְשִׁין שׁוּם אִתַּת אַבְרָם שָׂרָי וְשׁוּם אִתַּת נָחוֹר מִלְכָּה בַּת הָרָן אֲבוּהָא דְּמִלְכָּה וַאֲבוּהָא דְּיִסְכָּה:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, ל">ל</span>
וַהֲוַת שָׂרַי עֲקָרָה לֵית לָהּ וְלָד:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, לא">לא</span>
וּדְבַר תֶּרַח יָת אַבְרָם בְּרֵהּ וְיָת לוֹט בַּר הָרָן בַּר בְּרֵהּ וְיָת שָׂרַי כַּלָּתֵהּ אִתַּת אַבְרָם בְּרֵהּ וּנְפָקוּ עִמְּהוֹן מֵאוּרָא דְּכַסְדָּאֵי לְמֵיזַל לְאַרְעָא דִּכְנָעַן וַאֲתוֹ עַד חָרָן וִיתִיבוּ תַמָּן:<p dir="rtl">
<span dir="rtl" class="inlineHeader" id="i_onqelus, פרשת נח, פרק יא, לב">לב</span>
וַהֲווֹ יוֹמֵי תֶרַח מָאָתן וַחֲמֵשׁ שְׁנִין וּמִית תֶּרַח בְּחָרָן: <B>[פפפ]</B><p dir="rtl">
<h2 dir="rtl" id="i_onqelus, פרשת לך לך">פרשת לך לך</h2><p dir="rtl">
<h3 dir="rtl" id="i_onqelus, פרשת לך לך, פרק יב">פרק-יב</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, א">א</span>
וַאֲמַר יְיָ לְאַבְרָם אִיזֵל לָךְ מֵאַרְעָךְ וּמִיַּלָּדוּתָךְ וּמִבֵּית אֲבוּךְ לְאַרְעָא דִּי אַחֲזִנָּךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ב">ב</span>
וְאֶעְבְּדִנָּךְ לְעַם סַגִּי וֶאֱבָרֵכִנָּךְ וַאֲרַבֵּי שְׁמָךְ וּתְהֵא מְבָרֵךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ג">ג</span>
וֶאֱבָרֵךְ מְבָרְכָךְ וּמְלַטְטָךְ אֵילוּט וְיִתְבָּרֲכוּן בְּדִילָךְ כֹּל זַרְעֲיַת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ד">ד</span>
וַאֲזַל אַבְרָם כְּמָא דְּמַלֵּיל עִמֵּהּ יְיָ וַאֲזַל עִמֵּהּ לוֹטּ וְאַבְרָם בַּר שִׁבְעִין וַחֲמֵשׁ שְׁנִין בְּמִפְקֵהּ מֵחָרָן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ה">ה</span>
וּדְבַר אַבְרָם יָת שָׂרַי אִתְּתֵהּ וְיָת לוֹט בַר אֲחוּהִי וְיָת כָּל קִנְיָנְהוֹן דִּי קְנוֹ וְיָת נַפְשָׁתָא דְּשַׁעֲבִּידוּ לְאוֹרַיְתָא בְחָרָן וּנְפָקוּ לְמֵיזַל לְאַרְעָא דִּכְנַעַן וַאֲתוֹ לְאַרְעָא דִּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ו">ו</span>
וַעֲבַר אַבְרָם בְּאַרְעָא עַד אֲתַר שְׁכֶם עַד מֵישַׁר מוֹרֶה וּכְנַעֲנָאָה בְּכֵן בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ז">ז</span>
וְאִתְגְּלִי יְיָ לְאַבְרָם וַאֲמַר לִבְנָךְ אֶתֵּן יָת אַרְעָא הָדָא וּבְנָא תַמָּן מַדְבְּחָא קֳדָם יְיָ דְּאִתְגְּלִי לֵהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ח">ח</span>
וְאִסְתַּלַּק מִתַּמָּן לְטוּרָא מִמַדְנַח לְבֵית אֵל וּפְרַס מַשְׁכְּנֵהּ בֵּית אֵל מִמַּעַרְבָא וְעַי מִמָּדִינְחָא וּבְנָא תַמָּן מִדְבְּחָא קֳדָם יְיָ וְצַלִּי בִּשְׁמָא דַּיְיָ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, ט">ט</span>
וּנְטַּל אַבְרָם אָזֵל וְנָטֵל לְדָרוֹמָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, י">י</span>
וַהֲוָה כַפְנָא בְּאַרְעָא וּנְחַת אַבְרָם לְמִצְרַיִם לְאִתּוֹתָבָא תַמָּן אֲרֵי תַקִּיף כַּפְנָא בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יא">יא</span>
וַהֲוָה כַּד קְרֵיב לְמֵיעַל לְמִצְרָיִם וַאֲמַר לְשָׂרַי אִתְּתֵה הָא כְעַן יְדָעִית אֲרֵי אִתְּתָא שַׁפִּירַת חֵיזוּ אָתְּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יב">יב</span>
וִיהֵי כַּד <span class="booklinks" onclick="sendBookLink(this)" onmouseover="setBookLinkTitle(this)">(נ''י אֲרֵי)</span> יֶחֱזוּן יָתִיךְ מִצְרָאֵי וְיֵימְרוּן אִתְּתֵהּ דָּא וְיִקְטְלוּן יָתִי וְיָתִיךְ יְקַיְמוּן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יג">יג</span>
אִמְרִי כְעַן אֲחָתִי אָתְּ בְּדִיל דְּיֵיטַב לִי בְּדִילָךְ וְתִתְקַיֵּם נַפְשִׁי בְּפִתְגָּמָיְכִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יד">יד</span>
וַהֲוָה כַּד עַל אַבְרָם לְמִצְרָיִם וַחֲזוֹ מִצְרָאֵי יָת אִתְּתָא אֲרֵי שַׁפִּירָא הִיא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, טו">טו</span>
וַחֲזוֹ יָתַהּ רַבְרְבֵי פַרְעֹה וְשַׁבָּחוּ יָתַהּ לְפַרְעֹה וְאִדַּבָּרַת אִתְּתָא לְבֵית פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, טז">טז</span>
וּלְאַבְרָם אוֹטִיב בְּדִילַהּ וַהֲווֹ לֵהּ עָאן וְתוֹרִין וַחֲמָרִין וְעַבְדִין וְאַמְהָן וְאַתְנָן וְגַמְלִין:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יז">יז</span>
וְאַיְתִי יְיָ עַל פַּרְעֹה מַכְתָּשִׁין רַבְרְבִין וְעַל אֱנַשׁ בֵּיתֵהּ עַל עֵיסַק שָׂרַי אִתַּת אַבְרָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יח">יח</span>
וּקְרָא פַרְעֹה לְאַבְרָם וַאֲמַר מָה דָּא עֲבַדְתְּ לִי לְמָא לָא חַוֵּיתָא לִי אֲרֵי אִתְּתָךְ הִיא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, יט">יט</span>
לְמָא אֲמַרְתְּ אֲחָתִי הִיא וּדְבָרִית יָתַהּ לִי לְאִתּוּ וּכְעַן הָא אִתְּתָךְ דְּבַר וְאִיזֵל:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יב, כ">כ</span>
וּפַקִּיד עֲלוֹהִי פַּרְעֹה גּוּבְרִין וְאַלְוִיאוּ יָתֵהּ וְיָת אִתְּתֵהּ וְיָת כָּל דִילֵהּ:<p dir="rtl">
<h3 dir="rtl" id="i_onqelus, פרשת לך לך, פרק יג">פרק-יג</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, א">א</span>
וּסְלֵיק אַבְרָם מִמִּצְרַיִם הוּא וְאִתְּתֵהּ וְכָל דִּילֵהּ וְלוֹט עִמֵּהּ לְדָרוֹמָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ב">ב</span>
וְאַבְרָם תַּקִּיף לַחֲדָא בִּבְעִירָא בְּכַסְפָּא וּבְדַהֲבָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ג">ג</span>
וַאֲזַל לְמַטְלָנוֹהִי מִדָּרוֹמָא וְעַד בֵּית אֵל עַד אַתְרָא דִּי פְּרַס תַּמָּן מַשְׁכְּנֵהּ בְּקַדְמֵיתָא בֵּין בֵּית אֵל וּבֵין עָי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ד">ד</span>
לַאֲתַר מַדְבְּחָא דִּי עֲבַד תַּמָּן בְּקַדְמֵיתָא וְצַלֵּי תַמָּן אַבְרָם בִּשְׁמָא דַּיְיָ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ה">ה</span>
וְאַף לְלוֹט דְּאָזִיל עִם אַבְרָם הֲוָה עָאן וְתוֹרִין וּמַשְׁכְּנִין:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ו">ו</span>
וְלָא סוֹבָרַת יָתְהוֹן אַרְעָא לְמִיתַב כַּחֲדָא אֲרֵי הֲוָה קִנְיָנְהוֹן סַגִּי וְלָא יְכִילוּ לְמִיתַּב כַּחֲדָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ז">ז</span>
וַהַוַת מַצוּתָא בֵּין רָעֵי בְּעִירֵה דְאַבְרָם וּבֵין רָעֵי בְּעִירֵה דְלוֹט וּכְנַעֲנָאָה וּפְרִזָאָה בְּכֵן יָתִיב בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ח">ח</span>
וַאֲמַר אַבְרָם לְלוֹט לָא כְעַן תְּהֵי מַצוּתָא בֵּינָא וּבֵינָךְ וּבֵין רַעֲוָתִי וּבֵין רַעֲוָתָךְ אֲרֵי גוּבְרִין אַחִין אֲנָחְנָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, ט">ט</span>
הֲלָא כָל אַרְעָא קֳדָמָךְ אִתְפָּרַשׁ כְּעַן מִלְוָתִי אִם אַתְּ לְצִפּוּנָא וַאֲנָא לְדָרוֹמָא וְאִם אַתְּ לְדָרוֹמָא וַאֲנָא לְצִפּוּנָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, י">י</span>
וּזְקַף לוֹט יָת עֵינוֹהִי וַחֲזָא יָת כָּל מֵישַׁר יַרְדְנָא אֲרֵי כֻלַהּ בֵּית שַׁקְיָא קֳדָם חַבָּלוּת יְיָ יָת סְדוֹם וְיָת עֲמֹרָא כְּגִנְתָא דַיְיָ כְּאַרְעָא דְמִצְרַיִם מָטֵּי לְצוֹעַר:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יא">יא</span>
וּבְחַר לֵיהּ לוֹט יַת כָּל מֵישַׁר יַרְדְנָא וּנְטַל לוֹט מִלְקַדְמִין וְאִתַּפְרָשׁוּ גְבַר מִלְוַת אָחוּהִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יב">יב</span>
אַבְרָם יָתֵיב בְּאַרְעָא דִכְנָעַן וְלוֹט יָתֵיב בְּקִרְוֵי מֵישְׁרָא וּפְרַס עַד סְדוֹם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יג">יג</span>
וֶאֱנָשִׁין דִסְדוֹם בִּישִׁין בְּמָמוֹנְהוֹן וְחַיָבִין בִּגְוִיָתְהוֹן קֳדָם יְיָ לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יד">יד</span>
וַיְיָ אֲמַר לְאַבְרָם בָּתַר דְאִתְפָּרֶשׁ לוֹט מֵעִמֵהּ זְקוֹף כְּעַן עֵינָךְ וַחֲזֵי מִן אַתְרָא דְאַתְּ תַּמָן לְצִפּוּנָא וּלְדָרוֹמָא וּלְמַדִינְחָא וּלְמַעֲרָבָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, טו">טו</span>
אֲרֵי יָת כָּל אַרְעָא דִי אַתְּ חָזֵי לָךְ אֶתְּנִנַהּ וְלִבְנָיךְ עַד עָלָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, טז">טז</span>
וֶאֱשַׁוֵּי יָת בְּנָיךְ סַגִיאִין כְּעַפְרָא דְאַרְעָא כְּמָא דִי לָא אֶפְשַׁר לִגְבַר לְּמִמְנֵי יָת עַפְרָא דְאַרְעָא אַף בְּנָיךְ לָא יִתִּמְנוּן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יז">יז</span>
קוּם הֲלִיךְ בְּאַרְעָא לְאָרְכַּהּ וְלִפְתָיַהּ אֲרֵי לָךְ אֶתְּנִינַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יג, יח">יח</span>
וּפְרַס אַבְרָם וַאֲתָא וִיתֵב בְּמֵישְׁרֵי מַמְרֵא דִי בְחֶבְרוֹן וּבְנָא תַמָן מַדְבְּחָא קֳדָם יְיָ: <B>[פ]</B><p dir="rtl">
<h3 dir="rtl" id="i_onqelus, פרשת לך לך, פרק יד">פרק-יד</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, א">א</span>
וַהֲוָה בְיוֹמֵי אַמְרָפֶל מַלְכָּא דְבָבֶל אַרְיוֹךְ מַלְכָּא דְאֶלָּסָר כְּדָרְלָעוֹמֶר מַלְכָּא דְעֵילָם וְתִדְעָל מַלְכָּא דְעַמְמֵי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ב">ב</span>
סְדָרוּ <span class="booklinks" onclick="sendBookLink(this)" onmouseover="setBookLinkTitle(this)">(נ''א עֲבָדוּ)</span> קְרָבָא עִם בֶּרַע מַלְכָּא דִסְדוֹם וְעִם בִּרְשַׁע מַלְכָּא דַעֲמֹרָה שִׁנְאָב מַלְכָּא דְאַדְמָה וְשֶׁמְאֵבֶר מַלְכָּא דִצְבוֹיִם וּמַלְכָּא דְבֶלַּע הִיא צוֹעַר:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ג">ג</span>
כָּל אִלֵין אִתְכְּנָשׁוּ לְמֵישַׁר חַקְלַיָא הוּא אֲתַר יַמָא דְמִלְחָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ד">ד</span>
תַּרְתֵּי עַשְׂרֵי שְׁנִין פְּלָחוּ יָת כְּדָרְלָעוֹמֶר וּתְלָת עֶשְׂרֵי שְׁנִין מְרָדוּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ה">ה</span>
וּבְאַרְבַּע עֶשְׂרֵי שְׁנִין אֲתָא כְּדָרְלָעֹמֶר וּמַלְכַיָא דְעִמֵהּ וּמְחוֹ יָת גִבָּרַיָא דִי בְעַשְׁתְּרוֹת קַרְנַיִם וְיָת תַּקִיפַיָא דִבְהֶמְתָּא וְיָת אֵמְתָנֵי דִבְשָׁוֵה קִרְיָתָיִם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ו">ו</span>
וְיָת חוֹרָאֵי דִי בְּטוּרְהוֹן דְשֵׂעִיר עַד מֵישַׁר פָּארָן דִסְמִיךְ עַל מַדְבְּרָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ז">ז</span>
וְתָבוּ וַאֲתוּ לְמֵישַׁר פִּלּוּג דִינָא הִיא רְקָם וּמְחוֹ יָת כָּל חֲקַל עֲמַלְקָאָה וְאַף יָת אֱמוֹרָאָה דְיָתֵיב בְּעֵין גֶּדִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ח">ח</span>
וּנְפַק מַלְכָּא דִסְדוֹם וּמַלְכָּא דַעֲמוֹרָה וּמַלְכָּא דְאַדְמָה וּמַלְכָּא דִצְבוֹיִם וּמַלְכָּא דְבֶלַע הִיא צוֹעַר וְסַדָרוּ עִמְהוֹן קְרָבָא בְּמֵישַׁר חַקְלַיָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, ט">ט</span>
עִם כְּדָרְלָעֹמֶר מַלְכָּא דְעֵילָם וְתִדְעָל מַלְכָּא דְעַמְמִין וְאַמְרָפֶל מַלְכָּא דְבָבֶל וְאַרְיוֹךְ מַלְכָּא דְאֶלָּסָר אַרְבְּעָה מַלְכִין לָקֳבֵיל חַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, י">י</span>
וּמֵישַׁר חַקְלַיָא בֵּירִין בֵּירִין מַסְקַן חֵימָרָא וַעֲרָקוּ מַלְכָּא דִסְדוֹם וַעֲמוֹרָה וּנְפָלוּ תַמָן וּדְאִשְׁתָּאֲרוּ לְטוּרָא עֲרָקוּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יא">יא</span>
וּשְׁבוֹ יָת כָּל קִנְיָנָא דִסְדוֹם וַעֲמוֹרָה וְיָת כָּל מֵיכָלְהוֹן וַאֲזָלוּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יב">יב</span>
וּשְׁבוֹ יָת לוֹט וְיָת קִנְיָנֵהּ בַּר אַחוּהִי דְאַבְרָם וַאֲזָלוּ וְהוּא יָתֵיב בִּסְדוֹם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יג">יג</span>
וַאֲתָא מְשֵׁיזָבָא וְחַוִּי לְאַבְרָם עִבְרָאָה וְהוּא שָׁרֵי בְּמֵישְׁרֵי מַמְרֵא אֱמוֹרָאָה אֲחוּהִי דְאֶשְׁכּוֹל וַאֲחוּהִי דְעָנֵר וְאִינוּן אֱנָשֵׁי קְיָמֵהּ דְאַבְרָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יד">יד</span>
וּשְׁמַע אַבְרָם אֲרֵי אִשְׁתְּבִי אֲחוּהִי וְזָרֵיז יָת עוּלֵמוֹהִי יְלִידֵי בֵיתֵהּ תְּלַת מְאָה וְתַמְנֵי עֲסַר וּרְדַף עַד דָן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, טו">טו</span>
וְאִתְפְּלֵג עֲלֵיהוֹן לֵילְיָא הוּא וְעַבְדוֹהִי וּמְחוֹנוּן וּרְדָפִנוּן עַד חוֹבָא דִי מִצִפּוּנָא לְדַמָשֶׂק:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, טז">טז</span>
וַאֲתֵיב יָת כָּל קִנְיָנָא וְאַף יָת לוֹט בַּר אֲחוּהִי וְקִנְיָנֵהּ אֲתֵיב וְאַף יָת נְשַׁיָא וְיָת עַמָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יז">יז</span>
וּנְפַק מַלְכָּא דִסְדוֹם לְקַדָמוּתֵה בָּתַר דְתָב מִלְמִמְחֵי יָת כְּדָרְלָעוֹמֶר וְיָת מַלְכַיָא דִי עִמֵהּ לְמֵישַׁר מַפְנָא הוּא אֲתַר בֵּית רֵיסָא דְמַלְכָּא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יח">יח</span>
וּמַלְכִּי צֶדֶק מַלְכָּא דִירוּשְׁלֶם אַפֵּיק לְחֵם וַחֲמָר וְהוּא מְשַׁמֵשׁ קֳדָם אֵל עִלָאָה:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, יט">יט</span>
וּבָרְכֵיהּ וַאֲמָר בְּרִיךְ אַבְרָם לְאֵל עִלָאָה דְקִנְיָנֵהּ שְׁמַיָא וְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, כ">כ</span>
וּבְרִיךְ אֵל עִלָאָה דִמְסַר סָנְאָיךְ בִּידָךְ וִיהַב לֵיהּ חַד מִן עַשְׂרָא מִכֹּלָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, כא">כא</span>
וַאֲמַר מַלְכָּא דִסְדוֹם לְאַבְרָם הַב לִי נַפְשָׁתָא וְקִנְיָנָא (סַב) דְבַר לָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, כב">כב</span>
וַאֲמַר אַבְרָם לְמַלְכָּא דִסְדוֹם אֲרֵמִית יְדַי בִּצְלוֹ קֳדָם יְיָ אֵל עִלָאָה דְקִנְיָנֵהּ שְׁמַיָא וְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, כג">כג</span>
אִם מִחוּטָא וְעַד עַרְקַת מְסָנָא וְאִם אֶסַב מִכָּל דִי לָךְ וְלָא תֵימַר אֲנָא אַעְתָּרִית יָת אַבְרָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יד, כד">כד</span>
לְחוֹד (בַּר) מִדִאֲכָלוּ עוּלֵמַיָא וְחָלָק גֻבְרַיָא דִי אֲזָלוּ עִמִי עָנֵר אֶשְׁכּוֹל וּמַמְרֵא אִינוּן יְקַבְּלוּן חַלָקְהוֹן: <B>[ס]</B><p dir="rtl">
<h3 dir="rtl" id="i_onqelus, פרשת לך לך, פרק טו">פרק-טו</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, א">א</span>
בָּתַר פִּתְגָמַיָא הָאִלֵין הֲוָה פִּתְגָמָא דַיְיָ עִם אַבְרָם בִּנְבוּאָה לְמֵימָר לָא תִדְחַל אַבְרָם מֵימְרִי תְּקוֹף לָךְ אַגְרָךְ סַגִי לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ב">ב</span>
וַאֲמַר אַבְרָם יְיָ אֱלֹהִים מַה תִּתֶּן לִי וַאֲנָא אָזֵיל בְּלָא וְלָד וּבַר פַּרְנָסָא הָדֵין דִבְּבֵיתִי הוּא דַמַשְׂקָאָה אֱלִיעֶזֶר:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ג">ג</span>
וַאֲמַר אַבְרָם הָא לִי לָא יְהַבְתְּ וְלָד וְהָא בַר בֵּיתִי יָרִית יָתִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ד">ד</span>
וְהָא פִּתְגָמָא דַיְיָ עִמֵהּ לְמֵימַר לָא יִרְתִינָךְ דֵין אֱלָהֵין בַּר דְתוֹלִיד הוּא יִרְתִינָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ה">ה</span>
וְאַפֵּיק יָתֵהּ לְבָרָא וַאֲמַר אִסְתְּכִי כְעַן לִשְׁמַיָא וּמְנֵי כּוֹכְבַיָא אִם תִּכּוֹל לְמִמְנֵי יָתְהוֹן וַאֲמַר לֵיהּ כְּדֵין יְהוֹן בְּנָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ו">ו</span>
וְהֵימִין בְּמֵימְרָא דַיְיָ וְחָשְׁבַהּ לֵיהּ לְזָכוּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ז">ז</span>
וַאֲמַר לֵהּ אֲנָא יְיָ דְאַפֵּקְתָּךְ מֵאוּרָא דְכַשְׂדָאֵי לְמִתַּן לָךְ יָת אַרְעָא הָדָא לְמֵירְתַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ח">ח</span>
וַאֲמָר יְיָ אֱלֹהִים בְּמָה אִידַע אֲרֵי אֵרְתִנַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, ט">ט</span>
וַאֲמַר לֵהּ קָרֵב קֳדָמַי עֶגְלִין תְּלָתָא וְעִזִין תְּלָתָא וְדִכְרִין תְּלָת וְשַׁפְנִינָא וּבַר יוֹנָה:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, י">י</span>
וְקָרֵב קֳדָמוֹהִי יָת כָּל אִלֵין וּפַלִיג יָתְהוֹן בְּשָׁוֶה וִיהַב פַּלְגַיָא פִּלוּג לָקֳבֵיל חַבְרֵיהּ וְיָת עוֹפָא לָא פַּלִיג:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יא">יא</span>
וּנְחַת עוֹפָא עַל פַּגְלַיָא וְאַפְרַח יָתְהוֹן אַבְרָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יב">יב</span>
וַהֲוָה שִׁמְשָׁא לְמֵיעַל וְשִׁינְתָא נְפָלַת עַל אַבְרָם וְהָא אֵימָתָא קְבֵל סַגִי נְפָלַת עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יג">יג</span>
וַאֲמַר לְאַבְרָם מִדַע תִּדַע אֲרֵי דַיָרִין יְהוֹן בְּנָיךְ בְּאַרְעָא דְלָא דִילְהוֹן וְיִפְלְחוּן בְּהוֹן וִיעַנוּן יָתְהוֹן אַרְבַּע מְאָה שְׁנִין:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יד">יד</span>
וְאַף יָת עַמָא דְיִפְלְחוּן בְּהוֹן דָיִין אֲנָא וּבָתַר כֵּן יִפְקוּן בְּקִנְיָנָא סַגִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, טו">טו</span>
וְאַתְּ תֵעוֹל לְוָת אַבָהָתָךְ בִּשְׁלָם תִּתְקְבַר בְּסֵיבוּ טָבָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, טז">טז</span>
וְדָרָא רְבִיעָאָה יְתוּבוּן הָכָא אֲרֵי לָא שְׁלִים חוֹבָא דֶאֱמוֹרָאָה עַד כְּעָן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יז">יז</span>
וַהֲוָה שִׁמְשָׁא עַלַת וְקִבְלָא הֲוָה וְהָא תַּנוּר דִתְנַן וּבָעוּר דְאֶשָׁתָא דִעֲדָא בֵּין פַּלְגַיָא הָאִלֵין:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יח">יח</span>
בְּיוֹמָא הַהוּא גְזַר יְיָ עִם אַבְרָם קְיָם לְמֵימָר לִבְנָךְ יְהָבִית יָת אַרְעָא הָדָא מִן נַהֲרָא דְמִצְרַיִם וְעַד נַהֲרָא רַבָּא נַהֲרָא פְרָת:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, יט">יט</span>
יָת שַׁלְמָאֵי וְיָת קְנִזָאֵי וְיָת קַדְמוֹנָאֵי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, כ">כ</span>
וְיָת חִתָּאֵי וְיָת פְּרִזָאֵי וְיָת גִבָּרָאֵי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טו, כא">כא</span>
וְיָת אֱמוֹרָאֵי וְיָת כְנַעֲנָאֵי וְיָת גִרְגָשָׁאֵי וְיָת יְבוּסָאֵי: <B>[ס]</B><p dir="rtl">
<h3 dir="rtl" id="i_onqelus, פרשת לך לך, פרק טז">פרק-טז</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, א">א</span>
וְשָׂרַי אִתַּת אַבְרָם לָא יְלִידַת לֵהּ וְלַהּ אַמְתָא מִצְרֵיתָא וּשְׁמַהּ הָגָר:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ב">ב</span>
וַאֲמַרַת שָׂרַי לְאַבְרָם הָא כְעַן מַנְעֲנִי יְיָ מִלְמֵילַד עוּל כְּעַן לְוַת אַמְתִי מָאִים אִתְבְּנֵי מִנַהּ וְקַבִּיל אַבְרָם לְמֵימַר שָׂרָי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ג">ג</span>
וּדְבָרַת שָׂרַי אִתַּת אַבְרָם יָת הָגָר מִצְרֵיתָא אַמְתַהּ מִסוֹף עֲשַׂר שְׁנִין לְמִיתַּב אַבְרָם בְּאַרְעָא דִכְנָעַן וִיהָבַת יָתַהּ לְאַבְרָם בַּעֲלַהּ לֵהּ לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ד">ד</span>
וְעַל לְוַת הָגָר וְעַדִיאַת וַחֲזַת אֲרֵי עֲדִיאַת וּקְלַת רִבָּנְתַּהּ בְּעֵינָהַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ה">ה</span>
וַאֲמַרַת שָׂרַי לְאַבְרָם דִין לִי עֲלָךְ אֲנָא יְהָבִית אַמְתִי לָךְ וַחֲזַת אֲרֵי עֲדִיאַת וּקְלֵית בְּעֵינָהַהּ יְדִין יְיָ בֵּינִי וּבֵינָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ו">ו</span>
וַאֲמַר אַבְרָם לְשָׂרַי הָא אַמְתִיךְ בִּידִךְ עִבִידִי לַהּ כִּדְתַקִין בְעֵינָיְכִי וְעֲנִיתַהּ שָׂרַי וְעָרְקַת מִקֳדָמָהַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ז">ז</span>
וְאַשְׁכְּחַהּ מַלְאָכָא דַיְיָ עַל עֵינָא דְמַיָא בְּמַדְבְּרָא עַל עֵינָא בְּאָרְחָא דְחַגְרָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ח">ח</span>
וַאֲמַר הָגָר אַמְתָא דְשָׂרַי מְנָן אַתְּ אָתְיָא וּלְאָן אַתְּ אָזְלָא וַאֲמַרַת מִן קֳדָם שָׂרַי רִבָּנְתִּי אֲנָא עֲרָקָא (עֲרָקַת):<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, ט">ט</span>
וַאֲמַר לַהּ מַלְאֲכָא דַיְיָ תּוּבִי לְוַת רִבּוֹנְתִּיךְ וְאִשְׁתַּעְבְּדִי תְּחוֹת יְדָהָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, י">י</span>
וַאֲמַר לַהּ מַלְאֲכָא דַיְיָ אַסְגָאָה אַסְגֵי יָת בְּנָיְכִי וְלָא יִתִּמְנוּן מִסְגֵי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, יא">יא</span>
וַאֲמַר לַהּ מַלְאֲכָא דַיְיָ הָא אַתְּ מְעַדְיָא וְתֵלְדִין בַּר וְתִקְרִין שְׁמֵהּ יִשְׁמָעֵאל אֲרֵי קַבִּיל יְיָ צְלוֹתִיךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, יב">יב</span>
וְהוּא יְהֵא מָרוֹד בֶּאֱנָשָׁא הוּא יְהֵא צְרִיךְ לְכֹלָא וְאַף כָּל בְנֵי אֲנָשָׁא יְהוֹן צְרִיכִין לֵהּ וְעַל אַפֵּי כָל אֲחוֹהִי יִשְׁרֵי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, יג">יג</span>
וְצַלִיאַת בִּשְׁמָא דַיְיָ דְמִתְמַלֵל עִמַהּ אֲמַרַת אַתְּ הוּא אֱלָהָא דְחָזֵי כֹלָא אֲרֵי אֲמַרַת הַבְרַם הָכָא <span class="booklinks" onclick="sendBookLink(this)" onmouseover="setBookLinkTitle(this)">(נ''א הַאַף אֲנָא)</span> שָּׁרֵיתִי חַזְיָא בָּתַר דְאִתְגְלִי לִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, יד">יד</span>
עַל כֵּן קְרָא לִבְאֵרָא בְּאֵרָא דְמַלְאַךְ קַיָימָא אִתַּחֲזִי עֲלַהּ הָא הִיא בֵּין רְקָם וּבֵין חַגְרָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, טו">טו</span>
וִילִידַת הָגָר לְאַבְרָם בָּר וקְרָא אַבְרָם שׁוּם בְּרֵיהּ דִילִידַת הָגָר יִשְׁמָעֵאל:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק טז, טז">טז</span>
וְאַבְרָם בַּר תְּמָנָן וְשִׁית שְׁנִין כַּד יְלִידַת הָגָר יָת יִשְׁמָעֵאל לְאַבְרָם: <B>[ס]</B><p dir="rtl">
<h3 dir="rtl" id="i_onqelus, פרשת לך לך, פרק יז">פרק-יז</h3><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, א">א</span>
וַהֲוָה אַבְרָם בַּר תִּשְׁעִין וּתְשַׁע שְׁנִין וְאִתְגְלִי יְיָ לְאַבְרָם וַאֲמַר לֵיהּ אֲנָא אֵל שַׁדַי פְּלַח קֳדָמַי וֶהֱוֵי שְׁלִים:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ב">ב</span>
וְאֶתֵּן קְיָמִי בֵּין מֵימְרִי וּבֵינָךְ וְאַסְגֵי יָתָךְ לַחֲדָא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ג">ג</span>
וּנְפַל אַבְרָם עַל אַפּוֹהִי וּמַלֵיל עִמֵהּ יְיָ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ד">ד</span>
אֲנָא הָא (גְזַר) קְיָמִי עִמָךְ וּתְהֵי לְאַב סַגִי עַמְמִין:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ה">ה</span>
וְלָא יִתְקְרֵי עוֹד יָת שְׁמָךְ אַבְרָם וִיהֵי שְׁמָךְ אַבְרָהָם אֲרֵי אַב סַגִי עַמְמִין יְהָבִתָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ו">ו</span>
וְאַפִּישׁ יָתָךְ לַחֲדָא לַחֲדָא וְאֶתְּנִנָךְ לְכִנְשִׁין וּמַלְכִין דְשַׁלִיטִין בְּעַמְמַיָא מִנָךְ יִפְקוּן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ז">ז</span>
וַאַקֵים יָת קְיָמִי בֵּין מֵימְרִי וּבֵינָךְ וּבֵין בְּנָךְ בַּתְרָךְ לְדָרֵיהוֹן לִקְיָם עָלָם לְמֵהֲוֵי לָךְ לֵאלָהָא וְלִבְנָיךְ בַּתְרָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ח">ח</span>
וְאֶתֵּן לָךְ וְלִבְנָיךְ בַּתְרָךְ יָת אַרְעָא תּוֹתָבוּתָךְ יָת כָּל אַרְעָא דִכְנַעַן לְאַחֲסָנַת עָלָם וְאֱהֶוֵי לְהוֹן לֵאלָהָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, ט">ט</span>
וַאֲמַר יְיָ לְאַבְרָהָם וְאַתְּ יָת קְיָמִי תִטָר אַתְּ וּבְנָךְ בַּתְרָךְ לְדָרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, י">י</span>
דָא קְיָמִי דִי תִטְרוּן בֵּין מֵימְרִי וּבֵינֵיכוֹן וּבֵין בְּנָיךְ בַּתְרָךְ מִגְזַר לְכוֹן כָּל דְכוּרָא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יא">יא</span>
וְתִגְזְרוּן יָת בִּשְׂרָא דְעָרְלָתְכוֹן וּתְהֵי <span class="booklinks" onclick="sendBookLink(this)" onmouseover="setBookLinkTitle(this)">(נ''י וּתְהֵא)</span> לְאָת קְיָם בֵּין מֵימְרִי וּבֵינֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יב">יב</span>
וּבַר תְּמַנְיָא יוֹמִין יִתְגְזַר (יִגְזַר) לְכוֹן כָּל דְכוּרָא לְדָרָתֵיכוֹן יְלִידֵי בֵּיתָא וּזְבִינֵי כַּסְפָּא מִכֹּל בַּר עַמְמִין דְלָא מִבְּנָךְ הוּא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יג">יג</span>
אִתְגַזָרָא יִתְגַזְרוּן <span class="booklinks" onclick="sendBookLink(this)" onmouseover="setBookLinkTitle(this)">(נ''י מִגְזַר יִגְזַר)</span> יְלִיד בֵּיתָךְ וּזְבִין כַּסְפָּךְ וּתְהֵי קְיָמִי בְּבִשְׂרֵיכוֹן לִקְיָם עָלָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יד">יד</span>
וְעָרֵל דְכוּרָא דִי לָא יִגְזַר יָת בְּשַׂר עָרְלָתֵהּ וְיִשְׁתֵּיצֵי אֱנָשָׁא הַהוּא מֵעַמֵּיהּ יָת קְיָמִי אַשְׁנִי: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, טו">טו</span>
וַאֲמַר יְיָ לְאַבְרָהָם שָׂרַי אִתְּתָךְ לָא תִקְרֵי יָת שְׁמַהּ שָׂרָי אֲרֵי שָׂרָה שְׁמַהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, טז">טז</span>
וֶאֱבָרֵךְ יָתַהּ וְאַף אֶתֵּן מִנַהּ לָךְ בָּר וֶאֱבָרֲכִנַהּ וּתְהֵי לְכִנְשִׁין מַלְכִין דְשַׁלִּיטִין בְעַמְמַיָּא מִנַהּ יְהוֹן:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יז">יז</span>
וּנְפַל אַבְרָהָם עַל אַפּוֹהִי וַחֲדִי וַאֲמַר בְּלִבֵּהּ הַלְּבַר מְאָה שְׁנִין יְהֵי וְלַד וְאִם שָׂרָה הֲבַת תִּשְׁעִין שְׁנִין תְּלִיד:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יח">יח</span>
וַאֲמַר אַבְרָהָם קֳדָם יְיָ לְוַי יִשְׁמָעֵאל יִתְקַיָּם קֳדָמָךְ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, יט">יט</span>
וַאֲמַר יְיָ בְּקוּשְׁטָא שָׂרָה אִתְּתָךְ תְּלִיד לָךְ בָּר וְתִקְרֵי יָת שְׁמֵהּ יִצְחָק וַאֲקִים יָת קְיָמִי עִמֵּהּ לִקְיָם עָלָם לִבְנוֹהִי בַּתְרוֹהִי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כ">כ</span>
וְעַל יִשְׁמָעֵאל קַבֵּלִית צְלוֹתָךְ הָא בָּרֵכִית יָתֵהּ וְאַפֵּישּׁ יָתֵהּ וְאַסְגֵּי יָתֵהּ לַחֲדָא לַחֲדָא תְּרֵין עֲשַׂר רַבְרְבַיָּא יְלִיד וְאֶתְּנִנֵּיהּ לְעַם סַגִּי:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כא">כא</span>
וְיָת קְיָמִי אָקִים עִם יִצְחָק דִי תְלִיד לָךְ שָׂרָה לְזִמְנָא הָדֵין בְּשַׁתָּא אָחֳרַנְתָּא:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כב">כב</span>
וְשֵׁיצֵי לְמַלָּלָא עִמֵהּ וְאִסְתַּלַּק יְקָרָא דַיְיָ מֵעִלָּווֹהִי דְּאַבְרָהָם:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כג">כג</span>
וּדְבַר אַבְרָהָם יָת יִשְׁמָעֵאל בְּרֵהּ וְיָת כָּל יְלִידֵי בֵיתֵהּ וְיָת כָּל זְבִינֵי כַסְפֵּה כָּל דְּכוּרָא בַּאֲנָשֵׁי בֵּית אַבְרָהָם וּגְזַר יָת בִּשְׂרָא דְעָרְלָתְהוֹן בִּכְרַן יוֹמָא הָדֵין כְּמָא דִי מַלֵיל עִמֵּהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כד">כד</span>
וְאַבְרָהָם בַּר תִּשְׁעִין וּתְשַׁע שְׁנִין כַּד גְזַר בִּשְׂרָא דְעָרְלְתֵהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כה">כה</span>
וְיִשְׁמָעֵאל בְּרֵהּ בַּר תְּלַת עַשְׂרֵי שְׁנִין כַּד גְּזַר יַת בִּשְׂרָא דְעָרְלְתֵהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כו">כו</span>
בִּכְרַן יוֹמָא הָדֵין (גְּזַר) אִתְגְּזַר אַבְרָהָם וְיִשְׁמָעֵאל בְּרֵהּ:<p dir="rtl">
<span dir="rtl" class="inlineHeader" id="i_onqelus, פרשת לך לך, פרק יז, כז">כז</span>
וְכָל אֱנָשֵׁי בֵיתֵהּ יְלִידֵי בֵיתָא וּזְבִינֵי כַסְפָּא מִן בַּר עַמְמִין אִתְגְּזָרוּ (גְזָרוּ) עִמֵּהּ: <B>[פפפ]</B><p dir="rtl">
<h2 dir="rtl" id="i_onqelus, פרשת וירא">פרשת וירא</h2><p dir="rtl">
<h3 dir="rtl" id="i_onqelus, פרשת וירא, פרק יח">פרק-יח</h3><p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, א">א</span>
וְאִתְגְּלִי לֵהּ יְיָ בְּמֵישְׁרֵי מַמְרֵא וְהוּא יָתֵב בִּתְרַע מַשְׁכְּנָא כְּמֵיחַם יוֹמָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ב">ב</span>
וּזְקַף עֵינוֹהִי וַחֲזָא וְהָא תְּלָתָא גֻּבְרִין <span class="booklinks" onclick="sendBookLink(this)" onmouseover="setBookLinkTitle(this)">(נ''י גַּבְרִין)</span> קָיְמִין עִלָּווֹהִי וַחֲזָא וּרְהַט לְקַדָּמוּתְהוֹן מִתְּרַע מַשְׁכְּנָא וּסְגִיד עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ג">ג</span>
וַאֲמָר יְיָ אִם כְּעַן אַשְׁכָּחִית רַחֲמִין קֳדָמָךְ <span class="booklinks" onclick="sendBookLink(this)" onmouseover="setBookLinkTitle(this)">(נ''י בְּעֵינָיךְ)</span> לָא כְעַן תְּעִבַּר מֵעַל עַבְדָּךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ד">ד</span>
יִסְּבוּן כְּעַן זְעֵיר מַיָּא וְאַסְחוּ רַגְלֵיכוֹן וְאִסְתְּמִיכוּ תְּחוֹת אִילָנָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ה">ה</span>
וְאֶסַּב פִּתָּא דְלַחְמָא וּסְעִידוּ לִבְּכוֹן בָּתַר כֵּן תְּעִבְּרוּן אֲרֵי עַל כֵּן עֲבַרְתּוּן עַל עַבְדְּכוֹן וַאֲמָרוּ כֵּן תַּעְבֵּיד כְּמָא דִּי מַלֵּלְתָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ו">ו</span>
וְאוֹחִי אַבְרָהָם לְמַשְׁכְּנָא לְוַת שָׂרָה וַאֲמַר אוֹחָא תְּלָת סְאִין קִמְחָא דְּסָלְתָּא לוּשִׁי וְעִבִידִי גְּרִיצָן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ז">ז</span>
וּלְוַת תּוֹרֵי רְהַט אַבְרָהָם וּדְבַר בַּר תּוֹרֵי רַכִּיךְ וְטַב וִיהַב לְעוּלֵמָא וְאוֹחִי לְמֶעְבַּד יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ח">ח</span>
וּנְסִיב שְׁמַן וַחֲלָב וּבַר תּוֹרֵי דִּי עֲבַד וִיהַב קֳדָמֵיהוֹן וְהוּא מְשַׁמֵּשׁ עִלָּוֵיהוֹן תְּחוֹת אִילָנָא וַאֲכָלוּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ט">ט</span>
וַאֲמָרוּ לֵהּ אָן שָׂרָה אִתְּתָךְ וַאֲמַר הָא בְמַשְׁכְּנָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, י">י</span>
וַאֲמַר מִתַּב אִתּוּב לְוָתָךְ כְּעִדָּן דְּאַתּוּן קַיָּמִין וְהָא בַר לְשָׂרָה אִתְּתָךְ וְשָׂרָה שְמַעַת בִּתְרַע מַשְׁכְנָא וְהוּא אֲחוֹרוֹהִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יא">יא</span>
וְאַבְרָהָם וְשָׂרָה סִיבוּ עַלּוּ בְיוֹמִין פְּסַק מִלְּמֶהֱוֵי לְשָׂרָה אוֹרַח כִּנְשַׁיָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יב">יב</span>
וְחַיְכַת שָׂרָה בִּמְעָהַהּּ לְמֵימָר בָּתַר דְּסֵיבִית הֲוַת לִי עוּלֵימוּ וְרִבּוֹנִי סִיב:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יג">יג</span>
וַאֲמַר יְיָ לְאַבְרָהָם לְמָּא דְנָן חַיְכַת שָׂרָה לְמֵימַר הַבְרַם בְּקוּשְׁטָא אוֹלִיד וַאֲנָא סֵיבִית:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יד">יד</span>
הַיִתְכַּסֵּי מִן קֳדָם יְיָ פִּתְגָּמָא לִזְמַן אִתּוּב לְוָתָךְ כְּעִדָּן דְּאַתּוּן קַיָּמִין וּלְשָׂרָה בָר:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, טו">טו</span>
וְכַדִּיבַת שָׂרָה לְמֵימָר לָא חַיֵּכִית אֲרֵי דְחֵלַת וַאֲמַר לָא בְּרַם חַיָּכְתְּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, טז">טז</span>
וְקָמוּ מִתַּמָּן גֻּבְרַיָּא וְאִסְתְּכִיאוּ עַל אַפֵּי סְדוֹם וְאַבְרָהָם אָזַל עִמְּהוֹן לְאַלְווֹאֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יז">יז</span>
וַיְיָ אֲמָר הַמְכַסֵּי אֲנָא מֵאַבְרָהָם דִּי אֲנָא עָבֵד:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יח">יח</span>
וְאַבְרָהָם מֵהֲוָה יֶהֱוֵי לְעַם סַגִּי וְתַקִּיף וְיִתְבָּרְכוּן בְּדִילֵהּ כֹּל עַמְמֵי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, יט">יט</span>
אֲרֵי גְּלִי קֳדָמַי <span class="booklinks" onclick="sendBookLink(this)" onmouseover="setBookLinkTitle(this)">(גי' רמב''ן יְדַעְתִּנֵּהּ)</span> בְּדִיל דִּי יְפַקֵּד יָת בְּנוֹהִי וְיָת אֱנַשׁ בֵּיתֵהּ בַּתְרוֹהִי וְיִטְּרוּן אָרְחָן דְּתַקְּנָן קֳדָם יְיָ לְמֶעֱבַּד צְדַקְתָּא וְדִינָא בְּדִיל אַיְיתִי יְיָ עַל אַבְרָהָם יָת דְּמַלֵּל עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כ">כ</span>
וַאֲמַר יְיָ קְבֵלַת סְדוֹם וַעֲמוֹרָה אֲרֵי סְגִיאַת וְחוֹבָתְהוֹן אֲרֵי תְקִיפַת לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כא">כא</span>
אִתְגְּלֵי כְעַן וְאֶדּוּן הֲכִי קְבִלְתְּהוֹן דְּעַלַּת לָקֳדָמַי עֲבָדוּ אֶעְבֵּד עִמְּהוֹן גְּמִירָא אִם לָא תָיְבִין וְאִם תָּיְבִין לָא אֶתְפְּרָע:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כב">כב</span>
וְאִתְפְּנִיאוּ מִתַּמָּן גֻּבְרַיָּא וַאֲזָלוּ לִסְדוֹם וְאַבְרָהָם עַד כְּעַן מְשַׁמֵּשׁ בִּצְלוֹ קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כג">כג</span>
וּקְרֵב אַבְרָהָם וַאֲמָר הֲבִרְגַז תְּשֵׁיצֵי זַכָּאָה עִם חַיָּבָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כד">כד</span>
מָאִים אִית חַמְּשִׁין זַכָּאִין בְּגוֹ קַרְתָּא הֲבִרְגַז תְּשֵׁיצֵי וְלָא תִשְׁבּוֹק לְאַתְרָא בְּדִיל חַמְשִׁין זַכָּאִין דִּי בְגַוָּהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כה">כה</span>
קוּשְׁטָא אִנּוּן דִּינָךְ מִלְּמֶעְבַּד כְּפִתְגָּמָא הָדֵין לְקַטָּלָא זַכָּאָה עִם חַיָּבָא וִיהֵי זַכָּאָה כְּחַיָּבָא קוּשְׁטָא אִנּוּן דִּינָךְ דְּדָיִן כָּל אַרְעָא לָא יַעְבֵד דִּינָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כו">כו</span>
וַאֲמַר יְיָ אִם אַשְׁכַּח בִּסְדוֹם חַמְשִׁין זַכָּאִין בְּגוֹ קַרְתָּא וְאֶשְׁבּוֹק לְכָל אַתְרָא בְּדִילְהוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כז">כז</span>
וַאֲתֵב אַבְרָהָם וַאֲמַר הָא כְעַן שָׁרֵיתִי לְמַלָּלָא קֳדָם יְיָ וַאֲנָא עָפָר וּקְטָם:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כח">כח</span>
מָאִים יַחְסְרוּן חַמְשִׁין זַכָּאִין חַמְשָׁא הַתְחַבֵּל בְּחַמְשָׁא יָת כָּל קַרְתָּא וַאֲמַר לָא אֲחַבֵּל אִם אַשְׁכַּח תַּמָּן אַרְבְּעִין וְחַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, כט">כט</span>
וְאוֹסִף עוֹד לְמַלָּלָא קֳדָמוֹהִי וַאֲמַר מָאִים יִשְׁתַּכְחוּן תַּמָּן אַרְבְּעִין וַאֲמַר לָא אֶעְבֵּד גְּמֵרָא בְּדִיל אַרְבְּעִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, ל">ל</span>
וַאֲמַר לָא כְעַן יִתְקֵף קֳדָם יְיָ <span class="booklinks" onclick="sendBookLink(this)" onmouseover="setBookLinkTitle(this)">(נ''י רוּגְזָא דַּיְיָ)</span> וַאֲמַלֵּל מָאִים יִשְׁתַּכְּחוּן תַּמָּן תְּלָתִין וַאֲמַר לָא אֶעְבֵּד גְּמֵרָא אִם אַשְׁכַּח תַּמָּן תְּלָתִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, לא">לא</span>
וַאֲמַר הָא כְעַן שָׁרֵיתִי לְמַלָּלָא קֳדָם יְיָ מָאִים יִשְׁתַּכְּחוּן תַּמָּן עֶשְרִין וַאֲמַר לָא אֲחַבֵּל בְּדִיל עֶשְׁרִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, לב">לב</span>
וַאֲמַר לָא כְעַן יִתְקֵף קֳדָם יְיָ <span class="booklinks" onclick="sendBookLink(this)" onmouseover="setBookLinkTitle(this)">(נ''י רוּגְזָא דַּיְיָ)</span> וֶאֱמַלֵּל בְּרַם זִמְנָא הָדָא מָאִים יִשְׁתַּכְּחוּן תַּמָּן עַשְׂרָא וַאֲמַר לָא אֲחַבֵּל בְּדִיל עַשְׂרָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יח, לג">לג</span>
וְאִסְתַּלַּק יְקָרָא דַּיְיָ כַּד שֵׁצִי לְמַלָּלָא עִם אַבְרָהָם וְאַבְרָהָם תָּב לְאַתְרֵהּ:<p dir="rtl">
<h3 dir="rtl" id="i_onqelus, פרשת וירא, פרק יט">פרק-יט</h3><p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, א">א</span>
וְעַלּוּ תְּרֵין מַלְאָכַיָּא לִסְדוֹם בְּרַמְשָׁא וְלוֹט יָתֵב בְּתַרְעָא <span class="booklinks" onclick="sendBookLink(this)" onmouseover="setBookLinkTitle(this)">(נ''י בִּתְרַע)</span> דִּסְדוֹם וַחֲזָא לוֹט וְקָם לְקַדָּמוּתְהוֹן וּסְגִיד עַל אַפּוֹהִי עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ב">ב</span>
וַאֲמַר בְּבָעוּ כְעַן רִבּוֹנַי זוּרוּ כְעַן לְבֵית עַבְדְּכוֹן וּבִיתוּ וְאַסְחוּ רַגְלֵיכוֹן וּתְקַדְּמוּן וּתְהָכוּן לְאָרְחֲכוֹן וְאֲמָרוּ לָא אֶלָּהֵן בִּרְחוֹבָא נְבִית:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ג">ג</span>
וְאַתְקַף בְּהוֹן לַחֲדָא וְזָרוּ לְוָתֵהּ וְעַלּוּ לְבֵיתֵהּ וַעֲבַד לְהוֹן מִשְׁתְּיָא וּפַטִּיר אֲפָא לְהוֹן וְאֲכָלוּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ד">ד</span>
עַד לָא שְׁכִיבוּ וְאֲנָשֵׁי קַרְתָּא אֲנָשֵׁי סְדוֹם אַקִּיפוּ עַל בֵּיתָא מֵעוּלֵימָא וְעַד סָבָא כָּל עַמָּא מִסּוֹפֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ה">ה</span>
וּקְרוֹ לְלוֹט וַאֲמָרוּ לֵהּ אָן גֻּבְרַיָא דִּי אֲתוֹ לְוָתָךְ לֵילְיָא אַפֵּקִנּוּן לְוָתָנָא וְנִדַּע יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ו">ו</span>
וּנְפַק לְוָתְהוֹן לוֹט לְתַרְעָא וְדָשָׁא אֲחַד בַּתְרוֹהִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ז">ז</span>
וַאֲמַר בְּבָעוּ כְעַן אַחַי לָא תַבְאִישוּן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ח">ח</span>
הָא כְעַן לִי תַּרְתֵּין בְּנָן דִּי לָא יְדָעִנּוּן גְּבַר אַפֵּק כְּעַן יַתְהוֹן לְוָתְכוֹן וְעִיבִידוּ לְהֵן כִּדְתַקֵּן בְּעֵינֵיכוֹן לְחוֹד לְגֻבְרַיָּא הָאִלֵּין לָא תַעְבְּדוּן מִדַּעַם אֲרֵי עַל כֵּן עַלּוּ בִּטְלַל שֵׁרוּתִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ט">ט</span>
וַאֲמָרוּ קְרֵב לְהַלָּא וַאֲמָרוּ חַד אֲתָא לְאִתּוֹתָבָא והָא דָיִין דִּינָא כְּעַן נַבְאֵשׁ לָךְ מִדִּילְהוֹן וּתְקִיפוּ בְגַבְרָא בְלוֹט לַחֲדָא וּקְרִיבוּ לְמִתְּבַר דָּשָׁא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, י">י</span>
וְאוֹשִׁיטוּ גֻּבְרַיָּא יָת יְדֵיהוֹן וְאַיְתִיאוּ יָת לוֹט לְוָתְהוֹן לְבֵיתָא וְיָת דָּשָׁא אֲחָדוּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יא">יא</span>
וְיָת גֻּבְרַיָּא דִּי בִתְרַע בֵּיתָא מְחוֹ בְּשַׁבְרִירַיָּא מִזְּעֵירָא וְעַד רַבָּא וּלְאִיוּ לְאַשְׁכָּחָא תַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יב">יב</span>
וַאֲמָרוּ גֻּבְרַיָּא לְלוֹט עוֹד מָן לָךְ הָכָא חַתְנָא וּבְנָךְ וּבְנָתָךְ וְכֹל דִּי לָךְ בְּקַרְתָּא אַפֵּיק מִן אַתְרָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יג">יג</span>
אֲרֵי מְחַבְּלִין אֲנַחְנָא יָת אַתְרָא הָדֵין אֲרֵי סְגִיאַת קְבִלְתְּהוֹן קֳדָם יְיָ וְשַׁלְּחָנָא יְיָ לְחַבָּלוּתַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יד">יד</span>
וּנְפַק לוֹט וּמַלֵּיל עִם חַתְנוֹהִי נָסְבֵי בְנָתֵהּ וְאֲמַר קוּמוּ פּוּקוּ מִן אַתְרָא הָדֵין אֲרֵי מְחַבֵּל יְיָ יָת קַרְתָּא וַהֲוָה כִּמְחָיִךְ בְּעֵינֵי חַתְנוֹהִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, טו">טו</span>
וּכְמִסַּק צַפְרָא הֲוָה וּדְחִיקוּ מַלְאָכַיָּא בְּלוֹט לְמֵימָר קוּם דְּבַר יָת אִתְּתָךְ וְיָת תַּרְתֵּין בְּנָתָךְ דְּאִשְׁתְּכַחַן מְהֵימְנָא עִמָּךְ דִּילְמָא תִלְקֵי בְּחוֹבֵי קַרְתָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, טז">טז</span>
וְאִתְעַכַּב וְאַתְקִיפוּ גֻּבְרַיָּא בִּידֵהּ וּבִידָא דְּאִתְּתֵהּ וּבִידָא דְתַּרְתֵּין בְּנָתֵהּ כִּרְחַם <span class="booklinks" onclick="sendBookLink(this)" onmouseover="setBookLinkTitle(this)">(נ''י כַּד חָס)</span> יְיָ עֲלוֹהִי וְאַפְּקוּהִי וְאַשְׁרוּהי מִבָּרָא לְקַרְתָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יז">יז</span>
וַהֲוָה כַּד אַפִּיקוּ יָתְהוֹן לְבָרָא וַאֲמַר חוּס עַל נַפְשָׁךְ לָא תִּסְתְּכִי לַאֲחוֹרָךְ וְלָא תְקוּם בְּכָל מֵישְׁרָא לְטוּרָא אִשְׁתְּזֵב דִּלְמָא תִלְקֵי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יח">יח</span>
וַאֲמַר לוֹט לְהוֹן בְּבָעוּ כְעַן רִבּוֹנָי <span class="booklinks" onclick="sendBookLink(this)" onmouseover="setBookLinkTitle(this)">(נ''י יְיָ)</span>:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, יט">יט</span>
הָא כְעַן אַשְׁכַּח עַבְדָךְ רַחֲמִין קֳדָמָךְ וְאַסְגֵּיתָא טֵיבוּתָךְ דִּי עֲבַדְתָּ עִמִּי לְקַיָּמָא יָת נַפְשִׁי וַאֲנָא לֵית אֲנָא יָכִיל לְאִשְׁתֵּזָבָא לְטּוּרָא דִּילְמָא תְעַרְעִנַּנִי בִשְׁתָּא וְאֵימוּת:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כ">כ</span>
הָא כְעַן קַרְתָּא הָדָא קְרִיבָא לְמֵעִירוֹק לְתַמָּן וְהִיא זְעֵירָא אִשְׁתְּזֵב כְּעַן תַּמָּן הֲלָא זְעֵירָא הִיא וְתִתְקַיַּם נַפְשִׁי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כא">כא</span>
וַאֲמַר לֵהּ הָא נְסֵיבִית אַפָּךְ אַף לְפִתְגָּמָא הָדֵין בְּדִיל דְּלָא לְמֵהְפַּךְ יָת קַרְתָּא דִּבְעִיתָא עֲלַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כב">כב</span>
אוֹחִי לְאִשְׁתֵּזֵב תַּמָּן אֲרֵי לָא אִכּוּל לְמֶעְבַּד פִּתְגָּמָא עַד מֵיתָךְ לְתַמָּן עַל כֵּן קְרָא שְׁמָא דְּקַרְתָּא צוֹעַר:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כג">כג</span>
שִׁמְשָׁא נְפַק עַל אַרְעָא וְלוֹט עַל לְצוֹעַר:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כד">כד</span>
וַיְיָ אַמְטַר עַל סְדוֹם וְעַל עֲמוֹרָה גָּפְרֵיתָא וְאֶשָּׁתָא מִן קֳדָם יְיָ מִן שְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כה">כה</span>
וַהֲפַךְ יָת קִרְוַיָּא הָאִלֵּין וְיָת כָּל מֵישְׁרָא וְיָת כָּל יָתְבֵי קִרְוַיָּא וְצִמְחָא דְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כו">כו</span>
וְאִסְתְּכִיאַת אִתְּתֵהּ מִבַּתְרוֹהִי וַהֲוַת קָמָא דְּמִלְחָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כז">כז</span>
וְאַקְדֵּים אַבְרָהָם בְּצַפְרָא לְאַתְרָא דִּשַׁמֵשׁ תַּמָּן בִּצְלוֹ קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כח">כח</span>
וְאִסְתְּכִי עַל אַפֵּי סְדוֹם וַעֲמוֹרָה וְעַל כָּל אַפֵּי אַרְעָא דְּמֵישְׁרָא וַחֲזָא וְהָא סְלִיק תְּנָנָא דְּאַרְעָא כִּתְנָנָא דְּאַתּוּנָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, כט">כט</span>
וַהֲוָה בְּחַבָּלוּת <span class="booklinks" onclick="sendBookLink(this)" onmouseover="setBookLinkTitle(this)">(נ''י כַּד חֲבַל)</span> יְיָ יָת קִרְוֵי מֵישְׁרָא וּדְכִיר יְיָ יָת אַבְרָהָם וְשַׁלַּח יָת לוֹט מִגּוֹ הֲפֶכְתָּא כַּד הֲפַךְ יָת קִרְוַיָּא דִּי הֲוָה יָתֵב בְּהֵן לוֹט:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, ל">ל</span>
וּסְלֵק לוֹט מִצּוֹעַר וִיתֵב בְּטוּרָא וְתַרְתֵּין בְּנָתֵהּ עִמֵּהּ אֲרֵי דָּחִיל לְמִתַּב בְּצוֹעַר וִיתֵב בִּמְעַרְתָּא הוּא וְתַרְתֵּין בְּנָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לא">לא</span>
וַאֲמֶרֶת רַבְּתָא לִזְעֶרְתָּא אֲבוּנָא סִיב וּגְבַר לֵית בְּאַרְעָא לְמֵיעַל עֲלָנָא כְּאוֹרַח כָּל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לב">לב</span>
אִיתָא נַשְׁקֵי יָת אֲבוּנָא חַמְרָא וְנִשְׁכּוּב עִמֵּהּ וּנְקַיֵּם מֵאֲבוּנָא בְּנִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לג">לג</span>
וְאַשְׁקִיאָה יָת אֲבוּהֶן חַמְרָא בְּלֵילְיָא הוּא וְעַלַּת רַבְּתָא וּשְׁכִיבָא עִם אֲבוּהָא וְלָא יְדַע בְּמִשְׁכְּבַהּ וּבְקִימַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לד">לד</span>
וַהֲוָה בְּיוֹמָא דְבַתְרוֹהִי וַאֲמֶרֶת רַבְּתָא לִזְעֶרְתָּא הָא שְׁכֵיבִית רַמְשָׁא עִם אַבָּא נַשְׁקִנֵּהּ חַמְרָא אַף בְּלֵילְיָא וְעוּלִי שְׁכִיבִי עִמֵּהּ וּנְקַיֵּם מֵאֲבוּנָא בְּנִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לה">לה</span>
וְאַשְׁקִיאָה אַף בְּלֵילְיָא הַהוּא יָת אֲבוּהֶן חַמְרָא וְקָמַת זְעֶרְתָּא וּשְׁכִיבַת עִמֵּהּ וְלָא יְדַע בְּמִשְׁכְּבַהּ וּבְקִימַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לו">לו</span>
וְעַדִּיאַן תַּרְתֵּין בְּנַת לוֹט מֵאֲבוּהֶן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לז">לז</span>
וִילִידַת רַבְּתָא בַּר וּקְרַת שְׁמֵהּ מוֹאָב הוּא אֲבוּהוֹן דְמוֹאָבָא עַד יוֹמָא דֵין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק יט, לח">לח</span>
וּזְעֶרְתָּא אַף הִיא יְלִידַת בַּר וּקְרַת שְׁמֵהּ בַּר עַמִּי הוּא אֲבוּהוֹן דִּבְנֵי עַמּוֹן עַד יוֹמָא דֵין: <B>[ס]</B><p dir="rtl">
<h3 dir="rtl" id="i_onqelus, פרשת וירא, פרק כ">פרק-כ</h3><p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, א">א</span>
וּנְטַל מִתַּמָּן אַבְרָהָם לְאַרְעָא דָּרוֹמָא וִיתֵב בֵּין רְקָם וּבֵין חַגְרָא וְאִתּוֹתַב בִּגְרָר:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ב">ב</span>
וַאֲמַר אַבְרָהָם עַל שָׂרָה אִתְּתֵהּ אֲחָתִי הִיא וּשְׁלַח אֲבִימֶלֶךְ מַלְכָּא דִּגְרָר וּדְבַר יָת שָׂרָה:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ג">ג</span>
וַאֲתָא מֵימַר מִן קָדָם יְיָ לְוַת אֲבִימֶלֶךְ בְּחֶלְמָא דְלֵילְיָא וַאֲמַר לֵהּ הָא אַתְּ מִית עַל עֵיסַק אִתְּתָא דִּדְבַרְתָּא וְהִיא אִתַּת גְּבָר:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ד">ד</span>
וַאֲבִימֶלֶךְ לָא קְרֵב לְוָתַהּ וַאֲמַר יְיָ הָעָם אַף זַכַּאי תִּקְטוֹל:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ה">ה</span>
הֲלָא הוּא אֲמַר לִי אֲחָתִי הִיא וְהִיא אַף הִיא אֲמָרַת אָחִי הוּא בְּקַשִּׁיטוּת לִבִּי וּבְזַכָּאוּת יָדַי עֲבָדִית דָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ו">ו</span>
וַאֲמַר לֵהּ מֵימַר מִן קֳדָם יְיָ בְּחֶלְמָא אַף קֳדָמַי גְּלִי אֲרֵי בְּקַשִּׁיטוּת לִבָּךְ עֲבַדְתָּ דָּא וּמְנָעִית אַף אֲנָא יָתָךְ מִלְּמֶחְטֵי קֳדָמָי עַל כֵּן לָא שְׁבָקְתָּךְ לְמִקְרַב לְוָתַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ז">ז</span>
וּכְעַן אֲתֵיב אִתַּת גַּבְרָא אֲרֵי נְבִיָּא הוּא וִיצַלֵּי עֲלָךְ וּתְחֵי וְאִם לֵיתָךְ מֵתֵיב דַּע אֲרֵי מֵימַת תְּמוּת אַתְּ וְכָל דִּי לָךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ח">ח</span>
וְאַקְדֵּים אֲבִימֶלֶךְ בְּצַפְרָא וּקְרָא לְכָל עַבְדּוֹהִי וּמַלִּיל יַת כָּל פִּתְגָּמַיָּא הָאִלֵּין קֳדָמֵיהוֹן וּדְחִילוּ גּוּבְרַיָּא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, ט">ט</span>
וּקְרָא אֲבִימֶלֶךְ לְאַבְרָהָם וַאֲמַר לֵהּ מָה עֲבַדְתָּ לָנָא וּמָה חָבִית <span class="booklinks" onclick="sendBookLink(this)" onmouseover="setBookLinkTitle(this)">(נ''י חָטֵית)</span> לָךְ אֲרֵי אַיְתֵיתָא עֲלַי וְעַל מַלְכוּתִי חוֹבָא רַבָּא עוֹבָדִין דִּי לָא כָשְׁרִין לְאִתְעֲבָדָא עֲבַדְתָּ עִמִּי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, י">י</span>
וַאֲמַר אֲבִימֶלֶךְ לְאַבְרָהָם מָה חָזֵיתָ אֲרֵי עֲבַדְתָּ יָת פִתְגָּמָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יא">יא</span>
וַאֲמַר אַבְרָהָם אֲרֵי אֲמָרִית לְחוֹד לֵית דַּחַלְתָּא דַּיְיָ בְּאַתְרָא הָדֵין וְיִקְטְלֻנַּנִי עַל עֵיסַק אִתְּתִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יב">יב</span>
וּבְרַם בְּקוּשְׁטָא אֲחָתִי בַת אַבָּא הִיא בְּרַם לָא בַת אִמִּי וַהֲוַת לִי לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יג">יג</span>
וַהֲוָה כַּד טָעוּ עַמְמַיָּא בָּתַר עוֹבָדֵי יְדֵיהוֹן יָתִי קָרִיב יְיָ לְדַחַלְתֵּהּ מִבֵּית אַבָּא וַאֲמָרִית לַהּ דֵּין <span class="booklinks" onclick="sendBookLink(this)" onmouseover="setBookLinkTitle(this)">(נ''י דָּא)</span> טֵיבוּתִיךְ דִּי תַעְבְּדִי עִמִּי לְכָל אַתְרָא דִּי נְהַךְ לְתַמָּן אֱמָרִי עֲלַי אָחִי הוּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יד">יד</span>
וּדְבַר אֲבִימֶלֶךְ עָאן וְתוֹרִין וְעַבְדִין וְאַמְהָן וִיהַב לְאַבְרָהָם וַאֲתֵיב לֵהּ יָת שָׂרָה אִתְּתֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, טו">טו</span>
וַאֲמַר אֲבִימֶלֶךְ הָא אַרְעִי קֳדָמָךְ בִּדְתַקִּין בְּעֵינָיךְ תִּיב:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, טז">טז</span>
וּלְשָׂרָה אֲמַר הָא יְהָבִית אֶלֶף סַלְעִין דִּכְסַף לְאָחִיךְ הָא הוּא לִיךְ כְּסוּת דִּיקָר עַיְנִין חֳלַף דִּשְׁלָחִית וּדְּבַרְתִּיךְ וַחֲזֵית יָתִיךְ וְיָת כָּל דְּעִמָּךְ וְעַל כָּל מָה דַּאֲמָרַת אִתּוֹכָחַת:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יז">יז</span>
וְצַלִּי אַבְרָהָם קֳדָם יְיָ וְאַסִּי יְיָ יָת אֲבִימֶלֶךְ וְיָת אִתְּתֵהּ וְאַמְהָתֵהּ וְאִתְרְוָחוּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כ, יח">יח</span>
אֲרֵי מֵיחַד אֲחַד יְיָ בְּאַפֵּי כָל פָּתַח וַלְדָא לְבֵית אֲבִימֶלֶךְ עַל עֵיסַק שָׂרָה אִתַּת אַבְרָהָם: <B>[ס]</B><p dir="rtl">
<h3 dir="rtl" id="i_onqelus, פרשת וירא, פרק כא">פרק-כא</h3><p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, א">א</span>
וַיְיָ דְּכִיר יָת שָׂרָה כְּמָא דִּי אֲמַר וַעֲבַד יְיָ לְשָׂרָה כְּמָא דִּי מַלִּיל:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ב">ב</span>
וְעַדִּיאַת וִילִידַת שָׂרָה לְאַבְרָהָם בַּר לְסִיבְתוֹהִי לִזְמַן דִּי מַלִּיל יָתֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ג">ג</span>
וּקְרָא אַבְרָהָם יָת שׁוּם בְּרֵהּ דְאִתְיְלִיד לֵהּ דִּילִידַת לֵהּ שָׂרָה יִצְחָק:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ד">ד</span>
וּגְזַר אַבְרָהָם יָת יִצְחָק בְּרֵהּ בַּר תְּמַנְיָא יוֹמִין כְּמָא דִּי פַקִּיד יָתֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ה">ה</span>
וְאַבְרָהָם בַּר מְאָה שְׁנִין כַּד אִתְיְלִיד לֵהּ יָת יִצְחָק בְּרֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ו">ו</span>
וַאֲמֶרֶת שָׂרָה חֶדְוָא עֲבַד לִי יְיָ כָּל דִּשְׁמַע יֶחֱדֵּי לִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ז">ז</span>
וַאֲמֶרֶת מָאן מְהֵימָן דַּאֲמַר לְאַבְרָהָם קַיָּם דְּתוֹנִיק בְּנִין שָׂרָה אֲרֵי יְלֵידִית בַּר לְסִיבְתוֹהִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ח">ח</span>
וּרְבָא רַבְיָא וְאִתְחֲסִיל וַעֲבַד אַבְרָהָם מִשְׁתְּיָא רַבָּא בְּיוֹמָא דְּאִתְחֲסִיל יָת יִצְחָק:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ט">ט</span>
וַחֲזַת שָׂרָה יָת בַּר הָגָר מִצְרֵיתָא דִּילִידַת לְאַבְרָהָם מְחָיִיךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, י">י</span>
וַאֲמֶרֶת לְאַבְרָהָם תָּרֵךְ אַמְתָא הָדָא וְיָת בְּרַהּ אֲרֵי לָא יֵרַת בַּר אַמְתָא הָדָא עִם בְּרִי עִם יִצְחָק:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יא">יא</span>
וּבְאֵישׁ פִּתְגָּמָא לַחֲדָא בְּעֵינֵי אַבְרָהָם עַל עֵיסַק בְּרֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יב">יב</span>
וַאֲמַר יְיָ לְאַבְרָהָם לָא יַבְאֵשׁ בְּעֵינָיךְ עַל עוּלֵימָא וְעַל אַמְתָךְ כֹּל דִּי תֵימַר לָךְ שָׂרָה קַבֵּל מִנַּהּ אֲרֵי בְיִצְחָק יִתְקְרוּן לָךְ בְּנִין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יג">יג</span>
וְאַף יָת בַּר אַמְתָא לְעַם אֲשַׁוִּנֵּהּ אֲרֵי בְנָךְ הוּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יד">יד</span>
וְאַקְדֵּים אַבְרָהָם בְּצַפְרָא וּנְסִיב לַחֲמָא וְרָקְבָּא דְמַיָּא וִיהַב לְהָּגָר שַׁוֵי עַל כַּתְפַּהּ וְיָת רַבְיָא וְשַׁלְחַהּ וַאֲזָלַת וְתָעַת בְּמַדְבְּרָא <span class="booklinks" onclick="sendBookLink(this)" onmouseover="setBookLinkTitle(this)">(נ''א בְּמַדְבֵּר)</span> בְּאֵר שָׁבַע:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, טו">טו</span>
וּשְׁלִימוּ מַיָּא מִן רָקְבָּא וּרְמַת יָת רַבְיָא תְּחוֹת חַד מִן אִילָנַיָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, טז">טז</span>
וַאֲזָלַת וִיתִיבַת לַהּ מִקֳּבֵל אַרְחֵיקַת <span class="booklinks" onclick="sendBookLink(this)" onmouseover="setBookLinkTitle(this)">(נ''י אַרְחִיק)</span> כְּמֵיגַד קַשְׁתָּא אֲרֵי אֲמֶרֶת לָא אֶחֱזֵי בְּמוֹתָא דְרַבְיָא וִיתִיבַת מִקֳּבֵל וַאֲרֵימַת יָת קָלַהּ וּבְכָת:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יז">יז</span>
וּשְׁמִיעַ קֳדָם יְיָ יָת קָלֵהּ דְּרַבְיָא וּקְרָא מַלְאֲכָא דַּיְיָ לְהָגָר מִן שְׁמַיָּא וַאֲמַר לַהּ מָה לָיךְ הָגָר לָא תִדְחֲלִי אֲרֵי שְׁמִיעַ קֳדָם יְיָ יָת קָלֵהּ דְּרַבְיָא בַּאֲתַר דְּהוּא תַמָּן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יח">יח</span>
קוּמִי טוּלִי יָת רַבְיָא וְאַתְקִיפִי יָת יְדֵךְ בֵּהּ אֲרֵי לְעַם סַגִּי אֲשַׁוִּנֵּהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, יט">יט</span>
וּגְלָא יְיָ יָת עֵינָהַהּ וַחֲזַת בֵּירָא דְמַיָּא וַאֲזָלַת וּמְלַת יָת רָקְבָּא מַיָּא וְאַשְׁקִיאַת יָת רַבְיָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כ">כ</span>
וַהֲוָה מֵימְרָא דַּיְיָ בְּסַעְדֵהּ דְּרַבְיָא וּרְבָא וִיתֵב בְּמַדְבְּרָא וַהֲוָה רָבֵי קַשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כא">כא</span>
וִיתֵב בְּמַדְבְּרָא דְפָארָן וּנְסִיבַת לֵהּ אִמֵּהּ אִתְּתָא מֵאַרְעָא דְמִצְרָיִם: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כב">כב</span>
וַהֲוָה בְּעִדָּנָא הַהִיא וַאֲמַר אֲבִימֶלֶךְ וּפִיכֹל רַב חֵילֵהּ לְאַבְרָהָם לְמֵימָר מֵימְרָא דַּיְיָ בְּסַעְדָּךְ בְּכֹל דִּי אַתְּ עָבֵד:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כג">כג</span>
וּכְעַן קַיֵּם לִי בְּמֵימְרָא דַּיְיָ הָכָא דְּלָא תְשַׁקַּר בִּי וּבִבְרִי וּבְבַר בְּרִי כְּטִיבוֹתָא דִּי עֲבָדִית עִמָּךְ תַּעְבֵּד עִמִּי וְעִם אַרְעָא דְאִתּוֹתַבְתָּא בַהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כד">כד</span>
וַאֲמַר אַבְרָהָם אֲנָא אֲקַיֵּם:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כה">כה</span>
וְאוֹכַח אַבְרָהָם יָת אֲבִימֶלֶךְ עַל עֵיסַק בֵּירָא דְמַיָּא דִּי אֲנִּיסוּ עַבְדֵי אֲבִימֶלֶךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כו">כו</span>
וַאֲמַר אֲבִימֶלֶךְ לָא יְדָעִית מָאן עֲבַד יָת פִּתְגָּמָא הָדֵין וְאַף אַתְּ לָא חַוֵּיתָ לִּי וְאַף אֲנָא לָא שְׁמָעִית אֱלָּהֵין יוֹמָא דֵין:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כז">כז</span>
וּדְבַר אַבְרָהָם עָאן וְתוֹרִין וִיהַב לַאֲבִימֶלֶךְ וּגְזָרוּ תַרְוֵיהוֹן קְיָם:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כח">כח</span>
וַאֲקִים אַבְרָהָם יָת שְׁבַע חוּרְפַן דְּעָאן בִּלְחוֹדֵיהֶן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, כט">כט</span>
וַאֲמַר אֲבִימֶלֶךְ לְאַבְרָהָם מָה אִנּוּן שְׁבַע חוּרְפַן אִלֵּין דַּאֲקֵמְתָּא בִּלְחוֹדֵיהֶן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, ל">ל</span>
וַאֲמַר אֲרֵי יָת שְׁבַע חוּרְפַן תְּקַבֵּל מִן יְדִי בְּדִיל דִּתְהֵי לִי לְסַהֲדוּ אֲרֵי חֲפָרִית יָת בֵּירָא הָדָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, לא">לא</span>
עַל כֵּן קְרָא לְאַתְרָא הַהוּא בְּאֵר שָׁבַע אֲרֵי תַמָּן קַיָּמוּ תַּרְוֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, לב">לב</span>
וּגְזָרוּ קְיָם בִּבְאֵר שָׁבַע וְקָם אֲבִימֶלֶךְ וּפִיכֹל רַב חֵילֵהּ וְתָבוּ לְאַרַע פְּלִשְׁתָּאֵי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, לג">לג</span>
וּנְצִיב נִצְבָּא <span class="booklinks" onclick="sendBookLink(this)" onmouseover="setBookLinkTitle(this)">(נ''י אִילָנָא)</span> בִּבְאֵר שָׁבַע וְצַלִּי תַמָּן בִּשְׁמָא דַּיְיָ אֱלָהָא דְעַלְמָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כא, לד">לד</span>
וְאִתּוֹתָב אַבְרָהָם בְּאַרַע פְּלִשְׁתָּאֵי יוֹמִין סַגִּיאִין: <B>[פ]</B><p dir="rtl">
<h3 dir="rtl" id="i_onqelus, פרשת וירא, פרק כב">פרק-כב</h3><p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, א">א</span>
וַהֲוָה בָּתַר פִּתְגָּמַיָּא הָאִלֵּין וַיְיָ נַסִּי יָת אַבְרָהָם וַאֲמַר לֵהּ אַבְרָהָם וַאֲמַר הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ב">ב</span>
וַאֲמַר דְּבַר כְּעַן יָת בְּרָךְ יָת יְחִידָךְ דִּי רְחַמְתָּ יָת יִצְחָק וְאִיזֵל לָךְ לְאַרְעָא פּוּלְחָנָא וְאַסְקֵהּ קֳדָמַי תַּמָּן לַעֲלָתָא עַל חַד מִן טוּרַיָּא דִּי אֵימַר לָךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ג">ג</span>
וְאַקְדֵּים אַבְרָהָם בְּצַפְרָא וְזָרֵז יָת חֲמָרֵהּ וּדְבַר יָת תְּרֵין עוּלֵימוֹהִי עִמֵּהּ וְיָת יִצְחָק בְּרֵהּ וְצַלַּח אָעֵי לַעֲלָתָא וְקָם וַאֲזַל לְאַתְרָא דִּי אֲמַר לֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ד">ד</span>
בְּיוֹמָא תְלִיתָאָה וּזְקַף אַבְרָהָם יָת עֵינוֹהִי וַחֲזָא יָת אַתְרָא מֵרָחִיק:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ה">ה</span>
וַאֲמַר אַבְרָהָם לְעוּלֵימוֹהִי אוֹרִיכוּ לְכוֹן הָכָא עִם חֲמָרָא וַאֲנָא וְעוּלֵימָא נִתְמְטֵי עַד כָּא וְנִסְגּוּד וּנְתוּב לְוַתְכוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ו">ו</span>
וּנְסֵיב אַבְרָהָם יָת אָעֵי דַּעֲלָתָא וְשַׁוִּי עַל יִצְחָק בְּרֵהּ וּנְסֵיב בִּידֵהּ יָת אֶשָּׁתָא וְיָת סַכִּינָא וַאֲזָלוּ תַרְוֵיהוֹן כַּחֲדָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ז">ז</span>
וַאֲמַר יִצְחָק לְאַבְרָהָם אֲבוּהִי וַאֲמַר אַבָּא וַאֲמַר הָא אֲנָא בְרִי וַאֲמַר הָא אֶשָּׁתָא וְאָעַיָּא וְאָן אִימְרָא לַעֲלָתָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ח">ח</span>
וַאֲמַר אַבְרָהָם קֳדָם יְיָ גְּלֵי לֵהּ אִימְרָא לַעֲלָתָא בְּרִי וַאֲזָלוּ תַרְוֵיהוֹן כַּחֲדָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, ט">ט</span>
וְאָתוּ לְאַתְרָא דִּי אֲמַר לֵהּ יְיָ וּבְנָא תַמָּן אַבְרָהָם יָת מַדְבְּחָא וְסַדַּר יָת אָעַיָּא וַעֲקַד יָת יִצְחָק בְּרֵהּ וְשַׁוֵּי יָתֵהּ עַל מַדְבְּחָא עֵיל מִן אָעַיָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, י">י</span>
וְאוֹשִׁיט אַבְרָהָם יָת יְדֵהּ וּנְסֵיב יָת סַכִּינָא לְמֵיכַס יַת בְּרֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יא">יא</span>
וּקְרָא לֵהּ מַלְאָכָא דַּיְיָ מִן שְׁמַיָּא וַאֲמַר אַבְרָהָם אַבְרָהָם וַאֲמַר הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יב">יב</span>
וַאֲמַר לָא תוֹשִׁיט יְדָךְ לְעוּלֵימָא וְלָא תַעְבֵּד לֵהּ מִדָּעָם אֲרֵי כְּעַן יְדַעְנָא <span class="booklinks" onclick="sendBookLink(this)" onmouseover="setBookLinkTitle(this)">(נ''י יְדָעִית)</span> אֲרֵי דַּחֲלָא דַּיְיָ אַתְּ וְלָא מְנַעְתָּ יָת בְּרָךְ יָת יְחִידָךְ מִנִּי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יג">יג</span>
וּזְקַף אַבְרָהָם יָת עֵינוֹהִי בָּתַר אִלֵּין וַחֲזָא וְהָא דִּכְרָא בָּתַר אֲחִיד בְּאִילָנָא בְּקַרְנוֹהִי וַאֲזַל אַבְרָהָם וּנְסֵיב יָת דִּכְרָא וְאַסְקֵהּ לַעֲלָתָא חֲלַף בְּרֵהּ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יד">יד</span>
וּפְלַח וְצַלִּי אַבְרָהָם תַּמָּן בְּאַתְרָא הַהוּא וַאֲמַר קֳדָם יְיָ הָכָא יְהוֹן פַּלְחַן דָּרַיָּא בְּכֵן יִתְאֲמַר בְּיוֹמָא הָדֵין בְּטוּרָא הָדֵין אַבְרָהָם קֳדָם יְיָ פְּלָח:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, טו">טו</span>
וּקְרָא מַלְאָכָא דַּיְיָ לְאַבְרָהָם תִּנְיָנוּת מִן שְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, טז">טז</span>
וַאֲמַר בְּמֵימְרִי קַיֵּמִית אֲמַר יְיָ אֲרֵי חֲלַף דִּי עֲבַדְתָּא יָת פִּתְגָּמָא הָדֵין וְלָא מְנַעְתָּא יָת בְּרָךְ יָת יְחִידָךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יז">יז</span>
אֲרֵי בָרָכָא אֲבָרְכִנָּךְ וְאַסְגָּאָה אַסְגֵּי יָת בְּנָיךְ כְּכוֹכְבֵי שְׁמַיָּא וּכְחָלָא דִּי עַל כֵּיף יַמָּא וְיִרְתוּן בְּנָיךְ יָת קִרְוֵי סַנְאֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יח">יח</span>
וְיִתְבָּרְכוּן בְּדִיל בְּנָיךְ כֹּל עַמְמַיָּא דְאַרְעָא חֲלַף דִּי קַבֵּלְתָּא לְמֵימְרִי:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, יט">יט</span>
וְתַב אַבְרָהָם לְוָת עוּלֵימוֹהִי וְקָמוּ וַאֲזָלוּ כַחֲדָא לִבְאֵר שָׁבַע וִיתֵיב אַבְרָהָם בִּבְאֵר שָׁבַע: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, כ">כ</span>
וַהֲוָה בָּתַר פִּתְגָּמַיָּא הָאִלֵּין וְאִתְחֲוָא לְאַבְרָהָם לְמֵימָר הָא יְלֵידַת מִלְכָּה אַף הִיא בְּנִין לְנָחוֹר אָחוּךְ:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, כא">כא</span>
יָת עוּץ בּוּכְרֵהּ וְיָת בּוּז אָחוּהִי וְיָת קְמוּאֵל אֲבוּהִי דַּאֲרָם:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, כב">כב</span>
וְיָת כֶּשֶׂד וְיָת חֲזוֹ וְיָת פִּלְדָּשׁ וְיָת יִדְלָף ויָת בְּתוּאֵל:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, כג">כג</span>
וּבְתוּאֵל:אוֹלִיד יָת רִבְקָה תְּמַנְיָא אִלֵּין יְלֵידַת מִלְכָּה לְנָחוֹר אֲחוּהִי דְאַבְרָהָם:<p dir="rtl">
<span dir="rtl" class="inlineHeader" id="i_onqelus, פרשת וירא, פרק כב, כד">כד</span>
וּלְחֵנָתֵהּ וּשְׁמַהּ רְאוּמָה וִילֵידַת אַף הִיא יָת טֶבַח וְיָת גַּחַם וְיָת תַּחַשׁ וְיָת מַעֲכָה: <B>[פפפ]</B><p dir="rtl">
<h2 dir="rtl" id="i_onqelus, פרשת חיי שרה">פרשת חיי שרה</h2><p dir="rtl">
<h3 dir="rtl" id="i_onqelus, פרשת חיי שרה, פרק כג">פרק-כג</h3><p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, א">א</span>
וַהֲווֹ חַיֵּי שָׂרָה מְאָה וְעֶשְׂרִין וּשְׁבַע שְׁנִין שְׁנֵי חַיֵּי שָׂרָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ב">ב</span>
וּמִיתַת שָׂרָה בְּקִרְיַת אַרְבַּע הִיא חֶבְרוֹן בְּאַרְעָא דִּכְנָעַן וַאֲתָא אַבְרָהָם לְמִסְפְּדָה לְשָׂרָה וּלְמִבְכַּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ג">ג</span>
וְקָם אַבְרָהָם מֵעַל אַפֵּי מִיתֵהּ וּמַלֵּל עִם בְּנֵי חִתָּאָה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ד">ד</span>
דַּיָּר וְתוֹתַב אֲנָא עִמְּכוֹן הָבוּ לִי אַחֲסָנַת קְבוּרָא עִמְּכוֹן וְאִקְבַּר מִיתִי מִן קֳדָמָי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ה">ה</span>
וַאֲתִיבוּ בְנֵי חִתָּאָה יָת אַבְרָהָם לְמֵימָר לֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ו">ו</span>
קַבֵּל מִנָּנָא רִבּוֹנָנָא רַב קֳדָם יְיָ אַתְּ בֵּינָנָא בִּשְׁפַר קִבְרָנָא קְבַר יָת מִיתָךְ אֱנַשׁ מִנָּנָא יָת קִבְרֵהּ לָא יִמְנַע מִנָּךְ מִלְמִקְבַּר מִיתָךְ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ז">ז</span>
וְקָם אַבְרָהָם וּסְגִיד לְעַמָּא דְאַרְעָא לִבְנֵי חִתָּאָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ח">ח</span>
וּמַלֵּל עִמְּהוֹן לְמֵימָר אִם אִית רַעֲוָא בְנַפְשְׁכוֹן לְמִקְבַּר יָת מִיתִי מִן קֳדָמַי קַבִּילוּ מִנִּי וּבְעוּ לִי מִן עֶפְרוֹן בַּר צוֹחַר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, ט">ט</span>
וְיִתֶּן לִי יָת מְעָרַת כָּפֶלְתָּא דִּי לֵהּ דִּי בִּסְטַר חַקְלֵהּ בְּכַסְפָּא שְׁלִים יִתְּנִינַהּ לִי בֵּינֵיכוֹן לְאַחֲסָנַת קְבוּרָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, י">י</span>
וְעֶפְרוֹן יָתֵב בְּגוֹ בְּנֵי חִתָּאָה וְאָתֵיב עֶפְרוֹן חִתָּאָה יָת אַבְרָהָם קֳדָם בְּנֵי חִתָּאָה לְכֹל עָלֵי תְּרַע קַרְתֵּהּ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יא">יא</span>
לָא רִבּוֹנִי קַבֵּיל מִנִּי חַקְלָא יְהָבִית לָךְ וּמְעַרְתָּא דִּי בֵהּ לָךְ יְהָבִיתַהּ לְעֵינֵי בְנֵי עַמִּי יְהָבִיתַהּ לָךְ קְבַר מִיתָךְ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יב">יב</span>
וּסְגִיד אַבְרָהָם קֳדָם עַמָּא דְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יג">יג</span>
וּמַלֵּיל עִם עֶפְרוֹן קֳדָם עַמָּא דְאַרְעָא לְמֵימָר בְּרַם אִם אַתְּ עָבֵד לִי טִיבוּ קַבֵּל מִנִּי אֶתֵּן כַּסְפָּא דְמֵי חַקְלָא סַב מִנִּי וְאֶקְבַּר יָת מִיתִי תַּמָּן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יד">יד</span>
וְאָתֵיב עֶפְרוֹן יָת אַבְרָהָם לְמֵימָר לֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, טו">טו</span>
רִבּוֹנִי קַבֵּל מִנִּי אַרְעָא שַׁוְיָא אַרְבַּע מְאָה סִלְעִין דִּכְסַף בֵּינָא וּבֵינָךְ מַה הִיא וְיָת מִיתָךְ קְבַר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, טז">טז</span>
וְקַבֵּל אַבְרָהָם מִן עֶפְרוֹן וּתְקַל אַבְרָהָם לְעֶפְרוֹן יָת כַּסְפָּא דְּמַלֵּיל קֳדָם בְּנֵי חִתָּאָה אַרְבַּע מְאָה סִלְעִין דִּכְסַף מִתְקַבֵּל סְחוֹרָא <span class="booklinks" onclick="sendBookLink(this)" onmouseover="setBookLinkTitle(this)">(נ''י דְּמִתְקַבֵּל סְחוֹרָתָא)</span> בְּכָל מְדִינְתָּא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יז">יז</span>
וְקָם חֲקַל עֶפְרוֹן דִּי בְּכָפֶלְתָּא דִּי קֳדָם מַמְרֵא חַקְלָא וּמְעַרְתָּא דִּי בֵהּ וְכָל אִילָנֵי דִּי בְחַקְלָא דִּי בְכָל תְּחוּמֵהּ סְחוֹר סְחוֹר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יח">יח</span>
לְאַבְרָהָם לִזְבִינוֹהִי לְעֵינֵי בְנֵי חִתָּאָה בְּכֹל עָלֵי תְּרַע קַרְתֵּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, יט">יט</span>
וּבָתַר כֵּן קְבַר אַבְרָהָם יָת שָׂרָה אִתְּתֵהּ בִּמְעָרַת חֲקַל כָּפֶלְתָּא עַל אַפֵּי מַמְרֵא הִיא חֶבְרוֹן בְּאַרְעָא דִּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כג, כ">כ</span>
וְקָם חַקְלָא וּמְעַרְתָּא דִּי בֵהּ לְאַבְרָהָם לְאַחֲסָנַת קְבוּרָא מִן בְּנֵי חִתָּאָה: <B>[ס]</B><p dir="rtl">
<h3 dir="rtl" id="i_onqelus, פרשת חיי שרה, פרק כד">פרק-כד</h3><p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, א">א</span>
וְאַבְרָהָם סִיב עָל בְּיוֹמִין וַיְיָ בְּרִיךְ יָת אַבְרָהָם בְּכֹלָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ב">ב</span>
וַאֲמַר אַבְרָהָם לְעַבְדֵהּ סָבָא דְבֵיתֵהּ דְּשַׁלִּיט בְּכָל דִי לֵהּ שַׁוִּי כְעַן יְדָךְ תְּחוֹת יַרְכִּי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ג">ג</span>
וַאֲקַיֵּם עֲלָךְ בְּמֵימְרָא דַּיְיָ אֱלָהָא דִּשְׁמַיָּא וֵאלָהָא דְאַרְעָא דְּלָא תִסַּב אִתְּתָא לִבְרִי מִבְּנַת כְּנַעֲנָאֵי דִּי אֲנָא יָתֵב בֵּינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ד">ד</span>
אֱלָהֵין לְאַרְעִי וּלְיַלָּדוּתִי תֵּיזִיל וְתִסַּב אִתְּתָא לִבְרִי לְיִצְחָק:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ה">ה</span>
וַאֲמַר לֵהּ עַבְדָא מָאִים לָא תֵיבֵי אִתְּתָא לְמֵיתֵי בַתְרַי לְאַרְעָא הָדָא הַאֲתָבָא אָתֵיב יָת בְּרָךְ לְאַרְעָא דִּי נְפַקְתָּא מִתַּמָּן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ו">ו</span>
וַאֲמַר לֵהּ אַבְרָהָם אִסְתַּמַּר לָךְ דִּילְמָא תָתֵיב יָת בְּרִי לְתַמָּן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ז">ז</span>
יְיָ אֱלָהָא דִּשְׁמַיָּא דִּי דַּבְּרַנִי מִבֵּית אַבָּא וּמֵאֲרַע יַלְדוּתִי וְדִי מַלֵּל לִי וְדִי קַיֵּם לִי לְמֵימַר לִבְרָךְ אֶתֵּן יָת אַרְעָא הָדָא הוּא יִשְׁלַח מַלְאָכֵהּ קֳדָמָךְ וְתִסַּב אִתְּתָא לִבְרִי מִתַּמָּן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ח">ח</span>
וְאִם לָא תֵיבֵי אִתְּתָא לְמֵיתֵי בַתְרָךְ וּתְהֵי זַכָּאָה מִמּוֹמָתִי דָּא לְחוֹד יָת בְּרִי לָא תָתֵב לְתַמָּן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ט">ט</span>
וְשַׁוִּי עַבְדָא יָת יְדֵהּ תְּחוֹת יַרְכָא דְאַבְרָהָם רִבּוֹנֵהּ וְקַיֵּם לֵהּ עַל פִּתְגָּמָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, י">י</span>
וּדְבַר עַבְדָא עַשְׂרָא גַּמְלִין מִגַּמְלֵי רִבּוֹנֵהּ וַאֲזַל וְכָל שְׁפַר רִבּוֹנֵהּ בִּידֵהּ וְקָם וַאֲזַל לַאֲרָם דִּי עַל פְּרַת לְקַרְתָּא דְנָחוֹר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יא">יא</span>
וְאַשְׁרֵי גַּמְלַיָּא מִבָּרָא לְקַרְתָּא לִבְאֵרָא דְמַיָּא לְעִדַּן רַמְשָׁא לְעִדַּן דְּנַפְקַן מַלְיָתָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יב">יב</span>
וַאֲמַר יְיָ אֱלָהֵהּ דְּרִבּוֹנִי אַבְרָהָם זַמִּין כְּעַן קֳדָמַי יוֹמָא דֵּין וְעִבַד טִיבוּ עִם רִבּוֹנִי אַבְרָהָם:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יג">יג</span>
הָא אֲנָא קָאֵם עַל עֵינָא דְמַיָּא וּבְנַת אֱנָשֵׁי קַרְתָּא נַפְקַן לְמִמְלֵי מַיָּא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יד">יד</span>
וּתְהֵי עוּלֶמְתָּא דְּאֵימַר לַהּ אַרְכִינִי כְעַן קוּלְתִיךְ וְאֶשְׁתִּי וְתֵימַר אֵשְׁתְּ וְאַף גַּמְלָךְ אַשְׁקֵי יָתַהּ זַמִּנְתָּא לְעבְדָּךְ לְיִצְחָק וּבַהּ אִידַע אֲרֵי עֲבַדְתָּ טִיבוּ עִם רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, טו">טו</span>
וַהֲוָה הוּא עַד לָא שֵׁיצֵי לְמַלָּלָא וְהָא רִבְקָה נְפָקַת דְּאִתְיְלִידַת לִבְתוּאֵל בַּר מִלְכָּה אִתַּת נָחוֹר אֲחוּהִי דְאַבְרָהָם וְקוּלְתַהּ עַל כַּתְפַּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, טז">טז</span>
וְעוּלֶמְתָּא שַׁפִּירַת חֵיזוּ <span class="booklinks" onclick="sendBookLink(this)" onmouseover="setBookLinkTitle(this)">(נ''י שַׁפִּירָא לְמֶחֱזֵי)</span> לַחֲדָא בְּתֻלְתָּא וּגְבַר לָא יַדְעָהּ וּנְחָתַת לְעֵינָא וּמְלַת קוּלְתַהּ וּסְלֵקָת:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יז">יז</span>
וּרְהַט עַבְדָּא לִקְדָמוּתַהּ וַאֲמַר אַשְׁקִינִי <span class="booklinks" onclick="sendBookLink(this)" onmouseover="setBookLinkTitle(this)">(נ''י אַטְעֵמְנִי)</span> כְעַן זְעֵיר מַיָּא מִקּוּלְתִיךְ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יח">יח</span>
וַאֲמֶרֶת אֵשְׁתְּ רִבּוֹנִי וְאוֹחִיאַת וַאֲחֵיתַת קוּלְתַהּ עַל יְדַהּ וְאַשְׁקְתֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, יט">יט</span>
וְשֵׁיצִיאַת לְאַשְׁקָיוּתֵהּ וַאֲמֶרֶת אַף לְגַמְלָךְ אַמְלֵי עַד דִּי סַפְקוּן לְמִשְׁתֵּי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כ">כ</span>
וְאוֹחִיאַת וּנְפָצַת קוּלְתַהּ לְבֵית שַׁקְיָא וּרְהָטַת עוֹד לְבֵירָא לְמִמְלֵי וּמְלַת לְכָל גַּמְלוֹהִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כא">כא</span>
וְגַבְרָא שָׁהֵי בַהּ מִסְתַּכֵּל שָׁתִיק לְמֵידַע הַאַצְלַח יְיָ אָרְחֵהּ אִם לָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כב">כב</span>
וַהֲוָה כַּד סַפִּיקוּ גַּמְלַיָּא לְמִשְׁתֵּי וּנְסֵיב גַּבְרָא קָדָשָׁא דְדַהֲבָא תִּקְלָא מַתְקְלֵהּ וּתְרֵין שֵׁירִין עַל יְדָהָא מַתְקַל עֲשַׂר סִלְעִין דְּדַהֲבָא מַתְקַלְהוֹן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כג">כג</span>
וַאֲמַר בַּת מָן אַתְּ חַוִּי כְעַן לִי הַאִית בֵּית אָבוּךְ אָתַר כָּשַׁר לָנָא לִמְבָת:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כד">כד</span>
וַאֲמֶרֶת לֵהּ בַּת בְּתוּאֵל אֲנָא בַּר מִלְכָּה דִּילֵידַת לְנָחוֹר:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כה">כה</span>
וַאֲמֶרֶת לֵהּ אַף תִּבְנָא אַף כִּסָּתָא סַגִּי עִמָּנָא אַף אָתַר כָּשַׁר לִמְבָת:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כו">כו</span>
וּכְרַע גַּבְרָא וּסְגִיד קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כז">כז</span>
וַאֲמַר בְּרִיךְ יְיָ אֱלָהָא דְרִבּוֹנִי אַבְרָהָם דִּי לָא מְנַע טִיבוּתֵהּ וְקוּשְׁטֵהּ מִן רִבּוֹנִי אֲנָא בְּאוֹרַח תַּקְנָא דַּבְּרַנִּי יְיָ בֵּית אֲחוֹהִי דְרִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כח">כח</span>
וּרְהָטַת עוּלֶמְתָּא וְחַוִּיאַת לְבֵית אִמַּהּ כְּפִתְגָּמַיָּא הָאִלֵּין:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, כט">כט</span>
וּלְרִבְקָה אָחָא וּשְׁמֵהּ לָבָן וּרְהַט לָבָן לְוַת גַּבְרָא לְבָרָא לְוַת עֵינָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ל">ל</span>
וַהֲוָה כַּד חָזָא יָת קָדָשָׁא וְיָת שֵׁירַיָּא עַל יְדֵי אֲחָתֵהּ וְכַד שְׁמַע יָת פִּתְגָּמֵי רִבְקָה אֲחָתֵהּ לְמֵימַר כְּדֵין מַלֵּיל עִמִּי גַּבְרָא וַאֲתָא לְוַת גַּבְרָא וְהָא קָאֵם עִלַּוֵּי גַּמְלַיָּא עַל עֵינָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לא">לא</span>
וַאֲמַר עוּל בְּרִיכָא דַּיְיָ לְמָא אַתְּ קָאֵם בְּבָרָא וַאֲנָא פַּנֵּיתִי בֵיתָא וַאֲתַר כָּשַׁר לְגַמְלַיָּא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לב">לב</span>
וְעַל גַּבְרָא לְבֵיתָא וּשְׁרָא גַּמְלַיָּא וִיהַב תִּבְנָא וְכִסָּתָא לְגַמְלַיָּא וּמַיָּא לְאַסְחָאָה רַגְלוֹהִי וְרַגְלֵי גֻּבְרַיָּא דְּעִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לג">לג</span>
וְשַׁוִּיאוּ קֳדָמוֹהִי לְמֵיכָל וַאֲמַר לָא אֵיכוּל עַד דַּאֲמַלֵּל פִּתְגָּמָי וַאֲמַר מַלֵּיל:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לד">לד</span>
וַאֲמַר עַבְדָּא דְאַבְרָהָם אֲנָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לה">לה</span>
וַיְיָ בְּרִיךְ יָת רִבּוֹנִי לַחֲדָא וּרְבָא וִיהַב לֵהּ עָאן וְתוֹרִין וּכְסַף וּדְהַב וְעַבְדִּין וְאַמְהָן וְגַמְלִין וְחַמָרִין:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לו">לו</span>
וִילֵידַת שָׂרָה אִתַּת רִבּוֹנִי בַר לְרִבּוֹנִי בָּתַר דְּסֵיבָת וִיהַב לֵהּ יָת כָּל דִּילֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לז">לז</span>
וְקַיֵּם עָלַי רִבּוֹנִי לְמֵימָר לָא תִסַבּ אִתְּתָא לִבְרִי מִבְּנַת כְּנַעֲנָאֵי דִי אֲנָא יָתֵב בְּאַרְעֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לח">לח</span>
אֶלָהֵן לְבֵית אַבָּא תֵּזִיל וּלְזַרְעִיתִי וְתִסַּב אִתְּתָא לִבְרִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, לט">לט</span>
וַאֲמָרִית לְרִבּוֹנִי מָאִים לָא תֵיתֵי אִתְּתָא בַּתְרָי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מ">מ</span>
וַאֲמַר לִי יְיָ דִּי פְלָחִית קֳדָמוֹהִי יִשְׁלַח מַלְאָכֵהּ עִמָּךְ וְיַצְלַח אָרְחָךְ וְתִסַּב אִתְּתָא לִבְרִי מִזְּרְעִיתִי וּמִבֵּית אַבָּא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מא">מא</span>
בְּכֵן תְּהֵי זַכַּי <span class="booklinks" onclick="sendBookLink(this)" onmouseover="setBookLinkTitle(this)">(נ''י זַכָּא)</span> מִמּוּמָתִי אֲרֵי תְהַךְ לְזַרְעִיתִי וְאִם לָא יִתְּנוּן לָךְ וּתְהֵי זַכַּי מִמּוּמָתִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מב">מב</span>
וְאָתִית <span class="booklinks" onclick="sendBookLink(this)" onmouseover="setBookLinkTitle(this)">(נ''י וַאֲתֵיתִי)</span> יוֹמָא דֵּין לְעֵינָא וַאֲמָרִית יְיָ אֱלָהָא דְּרִבּוֹנִי אַבְרָהָם אִם אִית כְּעַן רַעֲוָא קֳדָמָךְ לְאַצְלָחָא אָרְחִי דִּי אֲנָא אָזֵיל עֲלַהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מג">מג</span>
הָא אֲנָא קָאֵם עַל עֵינָא דְמַיָּא וִיהֵי עוּלֶמְתָּא דְּתִפּוֹק לְמִמְלֵי וְאֵימַר לַהּ אַשְׁקִינִי כְעַן זְעֵיר מַיָּא מִקּוּלְתִיךְ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מד">מד</span>
וְתֵימַר לִי אַף אַתְּ אֵשְׁתְּ וְאַף לְגַמְלָיךְ אַמְלִי הִיא אִתְּתָא דְּזַמִּין יְיָ לְבַר רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מה">מה</span>
אֲנָא עַד לָא שֵׁיצִיתִי לְמַלָּלָא בְלִבִּי וְהָא רִבְקָה נְפָקַת וְקוּלְתַהּ עַל כַּתְפַּהּ וּנְחָתַת לְעֵינָא וּמְלָת וַאֲמָרִית לַהּ אַשְׁקִינִי כְעָן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מו">מו</span>
וְאוֹחִיאַת וַאֲחִיתַת קוּלְתַהּ מִנַּהּ וַאֲמֶרֶת אֵשְׁתְּ וְאַף גַּמְלָךְ אַשְׁקִי וּשְׁתֵיתִי וְאַף גַּמְלַיָּא אַשְׁקִיאַת:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מז">מז</span>
וּשְׁאֵילִית יָתַהּ וַאֲמָרִית בַּת מָן אַתְּ וַאֲמֶרֶת בַּת בְּתוּאֵל בַּר נָחוֹר דִּילֵידַת לֵהּ מִלְכָּה וְשַׁוֵּיתִי קָדָשָׁא עַל אַפַּהּ וְשִׁירַיָּא עַל יְדָהָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מח">מח</span>
וּכְרָעִית וּסְגָדִית קֳדָם יְיָ וּבָרֵכִית יָת יְיָ אֱלָהֵהּ דְּרִבּוֹנִי אַבְרָהָם דְּדַבְּרַנִּי בְּאוֹרַח קְשׁוֹט לְמִיסַב יָת בַּת אֲחוּהִי דְּרִבּוֹנִי לִבְרֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, מט">מט</span>
וּכְעַן אִם אִיתֵיכוֹן עָבְדִין טִיבוּ וּקְשׁוֹט עִם רִבּוֹנִי חַוּוֹ לִי וְאִם לָא חַוּוֹ לִי וְאִתְפְּנֵי עַל יַמִּינָא אוֹ עַל שְׂמָאלָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נ">נ</span>
וְאָתֵיב לָבָן וּבְתוּאֵל וַאֲמָרוּ מִן קֳדָם יְיָ נְפַק פִּתְגָּמָא לֵית אֲנַחְנָא יָכְלִין לְמַלָּלָא עִמָּךְ בִּישׁ אוֹ טָב:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נא">נא</span>
הָא רִבְקָה קֳדָמָךְ דְּבַר וְאֵיזִיל וּתְהֵי אִתְּתָא לְבַר רִבּוֹנָךְ כְּמָא דִּי מַלֵּל יְיָ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נב">נב</span>
וַהֲוָה כַּד שְׁמַע עַבְדָּא דְאַבְרָהָם יָת פִּתְגָּמֵיהוֹן וּסְגֵד עַל אַרְעָא קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נג">נג</span>
וְאַפֵּק עַבְדָּא מָנִין דִּכְסַף וּמָנִין דִּדְהַב וּלְבוּשִׁין וִיהַב לְרִבְקָה וּמִגְדָּנִין יְהַב לַאֲחוּהָא וּלְאִמַּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נד">נד</span>
וַאֲכָלוּ וּשְׁתִיאוּ הוּא וְגוּבְרַיָּא דִּי עִמֵּהּ וּבָתוּ וְקָמוּ בְצַפְרָא וַאֲמַר שַׁלְּחוּנִי לְוַת רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נה">נה</span>
וַאֲמַר אֲחוּהָ וְאִמַּהּ תָּתֵיב עוּלֶמְתָּא עִמָּנָא עִדַּן בְּעִדַּן אוֹ עַשְׂרָא יַרְחִין בָּתַר כֵּן תֵּיזִיל:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נו">נו</span>
וַאֲמַר לְהוֹן לָא תְאַחֲרוּן יָתִי וַיְיָ אַצְלַח אָרְחִי שַׁלְּחוּנִי וְאֵיהַךְ לְוַת רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נז">נז</span>
וַאֲמַרוּ נִקְרֵי לְעוּלֶמְתָּא וְנִשְׁמָע מַה דְּהִיא אָמְרָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נח">נח</span>
וּקְרוֹ לְרִבְקָה וַאֲמַרוּ לַהּ הֲתֵיזְלִי עִם גַּבְרָא הָדֵין וַאֲמֶרֶת אֵיזִיל:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, נט">נט</span>
וְשַׁלָּחוּ יָת רִבְקָה אֲחַתְהוֹן וְיָת מֵנִקְתַּהּ וְיָת עַבְדָּא דְאַבְרָהָם וְיָת גַּבְרוֹהִי:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, ס">ס</span>
וּבָרִיכוּ יָת רִבְקָה וַאֲמַרוּ לַהּ אֲחָתָנָא אַתְּ הֲוֵי לְאַלְפִין וּלְרִבְוָן וְיִרְתוּן בְּנַיְכִי יָת קִרְוֵי סַנְאֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סא">סא</span>
וְקָמַת רִבְקָה וְעוּלֶמְתָּהָא וּרְכִיבָא עַל גַּמְלַיָּא וְאָזְלָּא בָּתַר גַּבְרָא וּדְבַר עַבְדָּא יָת רִבְקָה וַאֲזָל:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סב">סב</span>
וְיִצְחָק אָתָא מִמֵּתוֹהִי <span class="booklinks" onclick="sendBookLink(this)" onmouseover="setBookLinkTitle(this)">(נ''י עַל בְּמֵיתוֹהִי)</span> מִבֵּירָא דְמַלְאָךְ קַיָּמָא אִתְחֲזֵי עֲלַהּ וְהוּא יָתֵב בַּאֲרַע דָּרוֹמָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סג">סג</span>
וּנְפַק יִצְחָק לְצַלָּאָה בְחַקְלָא לְמִפְנֵי רַמְשָׁא וּזְקַף עֵינוֹהִי וַחֲזָא וְהָא גַּמְלַיָּא אָתָן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סד">סד</span>
וּזְקָפַת רִבְקָה יָת עֵינָהָא וַחֲזַת יָת יִצְחָק וְאִתְרְכִינַת מֵעַל גַּמְלָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סה">סה</span>
וַאֲמֶרֶת לְעַבְדָּא מָן גַּבְרָא דֵיכִי דִּמְהַלֵּךְ בְּחַקְלָא לְקַדָּמוּתָנָא וַאֲמַר עַבְדָּא הוּא רִבּוֹנִי וּנְסֵיבַת עֵיפָא וְאִתְכַּסִּיאַת:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סו">סו</span>
וְאִשְׁתָּעֵי עַבְדָּא לְיִצְחָק יָת כָּל פִּתְגָּמַיָּא דִּי עֲבָד:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כד, סז">סז</span>
וְאַעֲלַהּ יִצְחָק לְמַשְׁכְּנָא וַחֲזָא וְהָא תַקְּנִין עוֹבָדָהָא כְּעוֹבָדֵי שָׂרָה אִמֵּהּ וּנְסֵיב יָת רִבְקָה וַהֲוַת לֵהּ לְאִנְּתּוּ וּרְחִימַהּ וְאִתְנְחֵם יִצְחָק בָּתַר דְּמִיתַת אִמֵּהּ: <B>[פ]</B><p dir="rtl">
<h3 dir="rtl" id="i_onqelus, פרשת חיי שרה, פרק כה">פרק-כה</h3><p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, א">א</span>
וְאוֹסֵיף אַבְרָהָם וּנְסֵיב אִתְּתָא וּשְׁמַהּ קְטּוּרָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ב">ב</span>
וִילֵידַת לֵהּ יָת זִמְרָן וְיָת יָקְשָׁן וְיָת מְדָן וְיָת מִדְיָן וְיָת יִשְׁבָּק וְיָת שׁוּחַ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ג">ג</span>
וְיָקְשָׁן אוֹלִיד יָת שְׁבָא וְיָת דְּדָן וּבְנֵי דְדָן הֲווֹ לְמַשִּׁירְיָן וְלִשְׁכוּנִין וּלְּנַגְוָן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ד">ד</span>
וּבְנֵי מִדְיָן עֵיפָה וָעֵפֶר וַחֲנוֹךְ וַאֲבִידָע וְאֶלְדָּעָה כָּל אִלֵּין בְּנֵי קְטוּרָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ה">ה</span>
וִיהַב אַבְרָהָם יָת כָּל דִּילֵהּ לְיִצְחָק:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ו">ו</span>
וְלִבְנֵי לְחֵינָתָא דִּי לְאַבְרָהָם יְהַב אַבְרָהָם מַתְּנָן וְשַׁלְחִנּוּן מֵעַל יִצְחָק בְּרֵהּ בְּעוֹד דְּהוּא קַיָּם קִידוּמָא לַאֲרַע מַדִינְחָא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ז">ז</span>
וְאִלֵּין יוֹמֵי שְׁנֵי חַיֵּי אַבְרָהָם דַּחֲיָא מְאָה וְשַׁבְעִין וְחָמֵשׁ שְׁנִין:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ח">ח</span>
וְאִתְנְגִיד וּמִית אַבְרָהָם בְּסִיבוּ טָבָא סִיב וּשְׂבַע יוֹמִין וְאִתְכְּנִישׁ לְעַמֵּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, ט">ט</span>
וּקְבָרוּ יָתֵהּ יִצְחָק וְיִשְׁמָעֵאל בְּנוֹהִי בִּמְעָרַת כָּפֶלְתָּא בַּחֲקַל עֶפְרוֹן בַּר צֹחַר חִתָּאָה דִּי עַל אַפֵּי מַמְרֵא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, י">י</span>
חַקְלָא דִּי זְבַן אַבְרָהָם מִן בְּנֵי חִתָּאָה תַּמָּן אִתְקְבַר אַבְרָהָם וְשָׂרָה אִתְּתֵהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יא">יא</span>
וַהֲוָה בָּתַר דְּמִית אַבְרָהָם וּבָרֵךְ יְיָ יָת יִצְחָק בְּרֵהּ וִיתֵב יִצְחָק עִם בֵּירָא דְמַלְאָךְ קַיָּמָא אִתְחֲזֵי עֲלַהּ: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יב">יב</span>
וְאִלֵּין תּוּלְדַת יִשְׁמָעֵאל בַּר אַבְרָהָם דִּי יְלֵידַת הָגָר מִצְרֵתָא אַמְתָא דְשָׂרָה לְאַבְרָהָם:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יג">יג</span>
וְאִלֵּין שְׁמָהַת בְּנֵי יִשְׁמָעֵאל בִּשְׁמָהַתְהוֹן לְתוּלְדַתְהוֹן בּוּכְרָא דְיִשְׁמָעֵאל נְבָיוֹת וְקֵדָר וְאַדְבְּאֵל וּמִבְשָׂם:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יד">יד</span>
וּמִשְׁמָע וְדוּמָה וּמַשָּׂא:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, טו">טו</span>
חֲדַד וְתֵימָא יְטוּר נָפִישׁ וָקֵדְמָה:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, טז">טז</span>
אִלֵּין אִנּוּן בְּנֵי יִשְׁמָעֵאל וְאִלֵּין שְׁמָהַתְהוֹן בְּפַצְחֵיהוֹן וּבִכְרַכֵּיהוֹן תְּרֵין עֲסַר רַבְרְבִין לְאֻמֵּיהוֹן:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יז">יז</span>
וְאִלֵּין שְׁנֵי חַיֵּי יִשְׁמָעֵאל מְאָה וּתְלָתִין וּשְׁבַע שְׁנִין וְאִתְנְגִיד וּמִית וְאִתְכְּנִישׁ לְעַמֵּהּ:<p dir="rtl">
<span dir="rtl" class="inlineHeader" id="i_onqelus, פרשת חיי שרה, פרק כה, יח">יח</span>
וּשְׁרוֹ מֵחֲוִילָה עַד חַגְרָא דִּי עַל אַפֵּי מִצְרַיִם מָטֵי לְאָתוּר עַל אַפֵּי כָל אֲחוֹהִי שְׁרָא: <B>[פפפ]</B><p dir="rtl">
<h2 dir="rtl" id="i_onqelus, פרשת תולדות">פרשת תולדות</h2><p dir="rtl">
<h3 dir="rtl" id="i_onqelus, פרשת תולדות, המשך פרק כה">המשך פרק כה</h3><p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, יט">יט</span>
וְאִלֵּין תּוּלְדַת יִצְחָק בַּר אַבְרָהָם אַבְרָהָם אוֹלִיד יָת יִצְחָק:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כ">כ</span>
וַהֲוָה יִצְחָק בַּר אַרְבְּעִין שְׁנִין כַּד נְסֵיב יָת רִבְקָה בַּת בְּתוּאֵל אֲרַמָּאָה מִפַּדַּן אֲרָם אֲחָתֵהּ דְלָבָן אֲרַמָּאָה לֵהּ לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כא">כא</span>
וְצַלִּי יִצְחָק קֳדָם יְיָ לָקֳבֵל אִתְּתֵהּ אֲרֵי עֲקָרָה הִיא וְקַבֵּל צְלוֹתֵהּ יְיָ וְעַדִּיאַת רִבְקָה אִתְּתֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כב">כב</span>
וְדַחֲקִין בְּנַיָּא בִּמְעָהָא וַאֲמֶרֶת אִם כֵּן לְמָה דְּנַן אֲנָא וַאֲזָלַת לְמִתְבַּע אוּלְפַן מִן קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כג">כג</span>
וַאֲמַר יְיָ לַהּ תְּרֵין עַמְמִין בִּמְעַיְכִי וְתַרְתֵּין מַלְכְּוָן מִמֵעַיְכִי יִתְפָּרְשָׁן וּמַלְכוּ מִמַלְכוּ יִתְקַף וְרַבָּא יִשְׁתַּעֲבֵּיד לִזְעֵירָא:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כד">כד</span>
וּשְׁלִימוּ יוֹמָהָא לְמֵילָד וְהָא תְיוּמִין בִּמְעָהָא:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כה">כה</span>
וּנְפַק קַדְמָאָה סִמוֹק כֻּלֵּהּ כִּגְלִים <span class="booklinks" onclick="sendBookLink(this)" onmouseover="setBookLinkTitle(this)">(נ''י כִּכְלָן)</span> דִּשְׂעָר וּקְרוֹ שְׁמֵהּ עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כו">כו</span>
וּבָתַר כֵּן נְפַק אֲחוּהִי וִידֵהּ אֲחִידָא בְּעִקְבָא דְעֵשָׂו וּקְרָא שְׁמֵהּ יַעֲקֹב וְיִצְחָק בַּר שִׁתִּין שְׁנִין כַּד יְלִידַת יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כז">כז</span>
וּרְבִיוּ עוּלֵמַיָּא וַהֲוָה עֵשָׂו גְבַר נַחְשִׁירְכָן גְבַר נָפֵק לְחַקְלָא וְיַעֲקֹב גְבַר שְׁלִים מְשַׁמֵשׁ בֵּית אוּלְפָנָא:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כח">כח</span>
וּרְחֵם יִצְחָק יָת עֵשָׂו אֲרֵי מִצֵידֵהּ הֲוָה אָכִיל וְרִבְקָה רְחִימַת יָת יַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, כט">כט</span>
וּבַשִּׁיל יַעֲקֹב תַּבְשִׁילָא וַאֲתָא <span class="booklinks" onclick="sendBookLink(this)" onmouseover="setBookLinkTitle(this)">(נ''י וְעַל)</span> עֵשָׂו מִן חַקְלָא וְהוּא מְשַׁלְהֵי:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, ל">ל</span>
וַאֲמַר עֵשָׂו לְיַעֲקֹב אַטְעֵמְנִי כְעַן מִן סִמּוֹקָא סִמּוֹקָא הָדֵין אֲרֵי מְשַׁלְהֵי אֲנָא עַל כֵּן קְרָא שְׁמֵהּ אֱדוֹם:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, לא">לא</span>
וַאֲמַר יַעֲקֹב זַבִּין כְּיוֹם דִּלְהֵן יָת בְּכֵרוּתָךְ לִי:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, לב">לב</span>
וַאֲמַר עֵשָׂו הָא אֲנָא אָזֵל לִמְמָת וּלְמָה דְּנָן לִי בְּכֵרוּתָא:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, לג">לג</span>
וַאֲמַר יַעֲקֹב קַיֵּם לִי כְּיוֹם דִּלְהֵן וְקַיִּים לֵהּ וְזַבִּין יָת בְּכֵרוּתֵהּ לְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת תולדות, המשך פרק כה, לד">לד</span>
וְיַעֲקֹב יְהַב לְעֵשָׂו לְחֵם וְתַבְשִׁיל דִּטְלוֹפְחִין וַאֲכַל וּשְׁתִי וְקָם וַאֲזָל וְשָׁט עֵשָׂו יָת בְּכֵרוּתָא: <B>[פ]</B><p dir="rtl">
<h3 dir="rtl" id="i_onqelus, פרשת תולדות, פרק כו">פרק-כו</h3><p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, א">א</span>
וַהֲוָה כַפְנָא בְּאַרְעָא בַּר מִכַּפְנָא קַדְמָאָה דִּי הֲוָה בְּיוֹמֵי אַבְרָהָם וַאֲזַל יִצְחָק לְוַת אֲבִימֶלֶךְ מַלְכָּא דִּפְלִשְׁתָּאֵי לִגְרָר:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ב">ב</span>
וְאִתְגְּלִי לֵהּ יְיָ וַאֲמַר לָא תֵחוֹת לְמִצְרָיִם שְׁרֵי בְאַרְעָא דִּי אֵימַר לָךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ג">ג</span>
דּוּר בְּאַרְעָא הָדָא וִיהֵי מֵימְרִי בְסַעְדָךְ וְאֵבָרְכִנָךְ אֲרֵי לָךְ וְלִבְנָיךְ אֶתֵּן יָת כָּל אַרְעָתָא הָאִלֵּין וְאָקֵם יָת קְיָמָא דִּי קַיֵּמִית לְאַבְרָהָם אֲבוּךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ד">ד</span>
וְאַסְגֵּי יָת בְּנָיךְ סַגִּיאִין כְּכוֹכְבֵי שְׁמַיָּא וְאֶתֵּן לִבְנָיךְ יָת כָּל אַרְעָתָא הָאִלֵּין וְיִתְבָּרְכוּן בְּדִיל בְּנָךְ כֹּל עַמְמֵי אַרְעָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ה">ה</span>
חֳלַף דִּי קַבִּיל אַבְרָהָם בְּמֵימְרִי וּנְטַר מַטְּרַת מֵימְרִי פִּקּוֹדַי קְיָמַי וְאוֹרָיָתָי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ו">ו</span>
וִיתֵב יִצְחָק בִּגְרָר:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ז">ז</span>
וּשְׁאִילוּ אֲנָשֵׁי אַתְרָא <span class="booklinks" onclick="sendBookLink(this)" onmouseover="setBookLinkTitle(this)">(עַל עֵיסַק אִתְּתֵהּ)</span> לְאִתְּתֵהּ וַאֲמַר אֲחָתִי הִיא אֲרֵי דְחִיל לְמֵימַר אִתְּתִי דִּלְמָא יִקְטְּלֻנַּנִי אֲנָשֵׁי אַתְרָא עַל רִבְקָה אֲרֵי שַׁפִּירַת חֵיזוּ הִיא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ח">ח</span>
וַהֲוָה כַּד סְגִיאוּ לֵהּ תַּמָּן יוֹמַיָּא וְאִסְתְּכִי אֲבִימֶלֶךְ מַלְכָּא דִּפְלִשְׁתָּאֵי מִן חֲרַכָּא וַחֲזָא וְהָא יִצְחָק מְחַיִּיךְ עִם רִבְקָה אִתְּתֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ט">ט</span>
וּקְרָא אֲבִימֶלֶךְ לְיִצְחָק וַאֲמַר בְּרַם הָא אִתְּתָךְ הִיא וְאֶכְדֵּין אֲמַרְתָּ אֲחָתִי הִיא וַאֲמַר לֵהּ יִצְחָק אֲרֵי אֲמָרִית דִּלְמָא אֵימוּת עֲלַהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, י">י</span>
וַאֲמַר אֲבִימֶלֶךְ מָה דָא עֲבַדְתָּ לָנָא כִּזְעֵיר פּוֹן שָׁכִיב דִּמְיָחֵד בְּעַמָּא עִם אִתְּתָךְ וְאַיְתֵיתָא עֲלָנָא חוֹבָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יא">יא</span>
וּפַקִּיד אֲבִימֶלֶךְ יָת כָּל עַמָּא לְמֵימָר דְּיַנְזֵק לְגַבְרָא הָדֵין וּבְאִתְּתֵהּ אִתְקְטָלָא יִתְקְטֵּל:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יב">יב</span>
וּזְרַע יִצְחָק בְּאַרְעָא הַהִיא וְאַשְׁכַּח בְּשַׁתָּא הַהִיא עַל חַד מְאָה בִדְשַׁעֲרוֹהִי וּבָרְכֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יג">יג</span>
וּרְבָא גַּבְרָא וַאֲזַל אֲזִיל <span class="booklinks" onclick="sendBookLink(this)" onmouseover="setBookLinkTitle(this)">(נ''י סָגֵי)</span> וְרָבֵי עַד דִּי רְבָא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יד">יד</span>
וַהֲוָה לֵהּ גֵּיתֵי עָנָא וְגֵיתֵי תוֹרִין וּפָלְחָנָא <span class="booklinks" onclick="sendBookLink(this)" onmouseover="setBookLinkTitle(this)">(נ''י וַעֲבוּדָה)</span> סַגְיָא וְקַנִּיאוּ בֵהּ פְּלִשְׁתָּאֵי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, טו">טו</span>
וְכָל בֵּירִין דִּי חֲפָרוּ עַבְדֵי אֲבוּהִי בְּיוֹמֵי אַבְרָהָם אֲבוּהִי טַמּוֹנוּן פְּלִשְׁתָּאֵי וּמְלוֹנוּן עַפְרָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, טז">טז</span>
וַאֲמַר אֲבִימֶלֶךְ לְיִצְחָק אִזְּל מֵעִמָּנָא אֲרֵי תְקֵפְתָּא מִנָּנָא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יז">יז</span>
וַאֲזַל מִתַּמָּן יִצְחָק וּשְׁרָא בְנַחֲלָא דִּגְרָר וִיתֵב תַּמָּן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יח">יח</span>
וְתָב יִצְחָק וְחָפַר יָת בֵּירֵי דְמַיָּא דִּי חֲפָרוּ בְּיוֹמֵי אַבְרָהָם אֲבוּהִי וְטַּמּוֹנוּן פְּלִשְׁתָּאֵי בָּתַר דְּמִית אַבְרָהָם וּקְרָא לְהֵן שְׁמָהָן כִּשְׁמָהָן דִּי הֲוָה קָרֵי לְהֵן אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, יט">יט</span>
וַחֲפָרוּ עַבְדֵי יִצְחָק בְּנַחֲלָא וְאַשְׁכָּחוּ תַמָּן בֵּירָא דְּמַיִּין נָבְעִין:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כ">כ</span>
וּנְצוֹ רַעֲוָתָא דִּגְרָר עִם רַעֲוָתָא דְיִצְחָק לְמֵימַר דִּי לָנָא מַיָּא וּקְרָא שְׁמָא דְבֵירָא עִסְקָא אֲרֵי אִתְעַסִּיקוּ עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כא">כא</span>
וַחֲפָרוּ בֵּירָא אָחֳרִי וּנְצוֹ אַף עֲלַהּ וּקְרָא שְׁמַהּ שִׂטְנָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כב">כב</span>
וְאִסְתַּלַּק מִתַּמָּן וַחֲפַר בֵּירָא אָחֳרִי וְלָא נְצוֹ עֲלַהּ וּקְרָא שְׁמַהּ רְחֹבוֹת וַאֲמַר אֲרֵי כְעַן אַפְתֵּי יְיָ לָנָא וְנִיפוּשׁ בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כג">כג</span>
וְאִסְתַּלַּק מִתַּמָּן לִבְּאֵר שָׁבַע:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כד">כד</span>
וְאִתְגְּלִי לֵהּ יְיָ בְּלֵילְיָא הַהוּא וַאֲמַר אֲנָא אֱלָהֵהּ דְּאַבְרָהָם אֲבוּךְ לָא תִדְחַל אֲרֵי בְסַעְדָּךְ מֵימְרִי וֶאֱבָרֵכִנָּךְ וְאַסְגֵּי יָת בְּנָיךְ בְּדִיל אַבְרָהָם עַבְדִּי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כה">כה</span>
וּבְנָא תַמָּן מַדְבְּחָא וְצַלִּי בִּשְׁמָא דַּיְיָ וּפְרַס תַּמָּן מַשְׁכְּנֵהּ וּכְרוֹ תַמָּן עַבְדֵי יִצְחָק בֵּירָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כו">כו</span>
וַאֲבִימֶלֶךְ אֲזַל לְוָתֵהּ מִגְּרָר וְסִיעַת מֵרַחֲמוֹהִי וּפִיכֹל רַב חֵילֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כז">כז</span>
וַאֲמַר לְהוֹן יִצְחָק מָה דֵּין אֲתֵיתוּן לְוָתִי וְאַתּוּן סְנֵיתוּן יָתִי וְשַׁלַּחְתּוּנִי מִלְּוָתְכוֹן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כח">כח</span>
וַאֲמָרוּ מֶחֱזָא חֲזֵינָא אֲרֵי הֲוָה מֵימְרָא דַּיְיָ בִּסַעְדָּךְ וַאֲמַרְנָא תִּתְקַיַּם כְּעַן מוֹמָתָא דִּהֲוָה בֵין אֲבָהָתָנָא בֵּינָנָא וּבֵינָךְ וְנִגְזַר קְיָם עִמָּךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, כט">כט</span>
אִם תַּעְבֵּד עִמָּנָא בִּישָׁא כְּמָא דִּי לָא אַנְזִיקְנָךְ וּכְמָא דִּי עֲבַדְנָא עִמָךְ לְחוֹד טָב וַנְשַׁלְּחִנָּךְ בִּשְׁלָם אַתְּ כְּעַן בְּרִיכָא דַּיְיָ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, ל">ל</span>
וַעֲבַד לְהוֹן מִשְׁתְּיָא וַאֲכָלוּ וּשְׁתִיאוּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, לא">לא</span>
וְאַקְדִימוּ בְצַפְרָא וְקַיִּימוּ גְּבַר לְאָחוּהִי וְשַׁלָּחִנוּן יִצְחָק וַאֲזָלוּ מִלְוָתֵהּ בִּשְׁלָם:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, לב">לב</span>
וַהֲוָה בְּיוֹמָא הַהוּא וַאֲתוֹ עַבְדֵי יִצְחָק וְחַוִּיאוּ לֵהּ עַל עֵיסַק בֵּירָא דִּי חֲפָרוּ וַאֲמָרוּ לֵהּ אַשְׁכַּחְנָא מַיָּא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, לג">לג</span>
וּקְרָא יָתַהּ שִׁבְעָה עַל כֵּן שְׁמָא דְקַרְתָּא בְּאֵרָא דְשֶׁבַע <span class="booklinks" onclick="sendBookLink(this)" onmouseover="setBookLinkTitle(this)">(נ''י בְּאֵר שֶׁבַע)</span> עַד יוֹמָא הָדֵין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, לד">לד</span>
וַהֲוָה עֵשָׂו בַּר אַרְבְּעִין שְׁנִין וּנְסִיב אִתְּתָא יָת יְהוּדִית בַּת בְּאֵרִי חִתָּאָה וְיָת בָּשְׂמַת בַּת אֵילוֹן חִתָּאָה:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כו, לה">לה</span>
וַהֲוָאָה מְסָרְבָן וּמְרַגְּזָן עַל מֵימַר יִצְחָק וְרִבְקָה: <B>[ס]</B><p dir="rtl">
<h3 dir="rtl" id="i_onqelus, פרשת תולדות, פרק כז">פרק-כז</h3><p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, א">א</span>
וַהֲוָה כַּד סִיב יִצְחָק וְכָהֲיָּא עֵינוֹהִי מִלְּמֶחֱזֵי וּקְרָא יַת עֵשָׂו בְּרֵהּ רַבָּה וַאֲמַר לֵהּ בְּרִי וַאֲמַר לֵהּ הָא אָנָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ב">ב</span>
וַאֲמַר הָא כְעַן סֵיבִית לֵית אֲנָא יְדַע יוֹמָא דְאֵימוּת:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ג">ג</span>
וּכְעַן סַב כְּעַן זֵינָךְ סַיְפָךְ וְקַשְׁתָּךְ וּפוּק לְחַקְלָא וְצוּד לִי צֵידָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ד">ד</span>
וְעִבֵיד לִי תַבְשִׁילִין כְּמָא דִרְחֵימִית וְאָעֵל לִי וְאֵיכוּל בְּדִיל דִּי תְבָרֵכִנָּךְ נַפְשִׁי עַד לָא אֵימוּת:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ה">ה</span>
וְרִבְקָה שְׁמַעַת כַּד מַלִּיל יִצְחָק לְוַת עֵשָׂו בְּרֵהּ וַאֲזַל עֵשָׂו לְחַקְלָא לְמֵיצַד צֵידָא לְאַיְתָאָה:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ו">ו</span>
וְרִבְקָה אֲמָרַת לְוַת יַעֲקֹב בְּרַהּ לְמֵימָר הָא שְׁמָעִית יַת אֲבוּךְ מְמַלֵּל עִם עֵשָׂו אַחוּךְ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ז">ז</span>
אַיְתִי לִי צֵידָא וְעִבֵּיד לִי תַבְשִׁילִין וְאֵיכוּל וֶאֱבָרֵכִנָּךְ קֳדָם יְיָ קֳדָם מוֹתִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ח">ח</span>
וּכְעַן בְּרִי קַבֵּל מִנִי לְמָא דִי אֲנָא מפַקֵד יָתָךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ט">ט</span>
אִזֵיל כְּעַן לְוַת עָנָא וְסַב לִי מִתַּמָּן תְּרֵין גַדְיֵי (בַר) עִזְּין טָבָן וְאֶעְבֵּד יָתְהוֹן תַּבְשִׁילִין לְאָבוּךְ כְּמָא דִי רְחֵם:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, י">י</span>
וְתַיְתִי <span class="booklinks" onclick="sendBookLink(this)" onmouseover="setBookLinkTitle(this)">(נ''י וְתָעֵל)</span> לְאָבוּךְ וְיֵכוּל בְּדִיל דִּיְבָרְכִנָּךְ קֳדָם מוֹתֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יא">יא</span>
וַאֲמַר יַעֲקֹב לְרִבְקָה אִמֵּהּ הָא עֵשָׂו אָחִי גְּבַר שַׂעֲרָן וַאֲנָא גְּבַר שְׁעִיעַ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יב">יב</span>
מָאִים יְמֻשִּׁנַּנִי אַבָּא וְאֵהֵי בְעֵינוֹהִי כְּמִתְלָעָב וְאֵהֵי מַיְתֵי <span class="booklinks" onclick="sendBookLink(this)" onmouseover="setBookLinkTitle(this)">(נ''י וָאֱהִי מַיְתֵי)</span> עֲלַי לְוָטִין וְלָא בִרְכָן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יג">יג</span>
וַאֲמֶרֶת לֵהּ אִמֵּהּ עֲלַי אִתְאַמַּר בִּנְבוּאָה דְּלָא יֵיתוּן לְוָטַּיָּא עֲלָךְ בְּרִי בְּרַם קַבֵּל מִנִּי וְאִזְּיל סַב לִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יד">יד</span>
וַאֲזַל וּנְסִיב וְאַיְתִי לְאִמֵּהּ וַעֲבָדַת אִמֵּהּ תַּבְשִׁילִין כְּמָא דִּרְחֵם אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, טו">טו</span>
וּנְסִיבַת רִבְקָה יָת לְבוּשֵׁי עֵשָׂו בְּרַהּ רַבָּא דָּכְיָתָא דִּי עִמַּהּ בְּבֵיתָא וְאַלְבִּישַׁת יָת יַעֲקֹב בְּרַהּ זְעֵירָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, טז">טז</span>
וְיָת מַשְׁכֵי גַּדְיֵי בַּר עִזֵּי אַלְבִּישַׁת עַל יְדוֹהִי וְעַל שְׁעִיעוּת צַוְרֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יז">יז</span>
וִיהָבַת יָת תַּבְשִׁילַיָּא וְיָת לַחְמָא דִּי עֲבָדַת בִּידָא דְיַעֲקֹב בְּרַהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יח">יח</span>
וְעַל לְוַת אֲבוּהִי וַאֲמַר אַבָּא וַאֲמַר הָא אֲנָא מָן אַתְּ בְּרִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, יט">יט</span>
וַאֲמַר יַעֲקֹב לַאֲבוּהִי אֲנָא עֵשָׂו בּוּכְרָךְ עֲבָדִית כּמָא דִי מַלֵּילְתָּא עִמִּי (נ''י:לִי) קוּם כְּעַן אִסְתַּחַר וֶאֱכוּל מִצֵידִי בְּדִיל דִּי תְבָרְכִנַּנִּי נַפְשָׁךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כ">כ</span>
וַאֲמַר יִצְחָק לִבְרֵהּ מָה דֵּין אוֹחֵיתָא לְאַשְׁכָּחָא בְּרִי וַאֲמַר אֲרֵי זַמִּין יְיָ אֱלָהָךְ קֳדָמַי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כא">כא</span>
וַאֲמַר יִצְחָק לְיַעֲקֹב קְרֵיב כְּעַן וֶאֱמֻשִּׁנָּךְ בְּרִי הַאַתְּ דֵּין בְּרִי עֵשָׂו אִם לָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כב">כב</span>
וּקְרֵיב יַעֲקֹב לְוַת יִצְחָק אֲבוּהִי וּמָשְׁיֵהּ וַאֲמַר קָלָא קָלָא דְיַעֲקֹב וִידַיָּא יְדוֹהִי דְעֵשָׂו:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כג">כג</span>
וְלָא אִשְׁתְּמוֹדְעֵהּ אֲרֵי הֲוָאָה יְדוֹהִי כִּידֵי עֵשָׂו אֲחוּהִי שְׂעִירָן <span class="booklinks" onclick="sendBookLink(this)" onmouseover="setBookLinkTitle(this)">(נ''י שַׂעֲרַנְיָן)</span> וּבָרְכֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כד">כד</span>
וַאֲמַר אַתְּ דֵּין בְּרִי עֵשָׂו וַאֲמַר הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כה">כה</span>
וַאֲמַר קָרֵיב קֳדָמַי וְאֵיכוּל מִצֵידָא דִּבְרִי בְּדִיל דִּי תְבָרְכִנָּךְ נַפְשִׁי וְקָרֵיב לֵהּ וַאֲכַל וְאַיְתִי <span class="booklinks" onclick="sendBookLink(this)" onmouseover="setBookLinkTitle(this)">(נ''י וְאָעֵל)</span> לֵהּ חַמְרָא וּשְׁתִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כו">כו</span>
וַאֲמַר לֵהּ יִצְחָק אֲבוּהִי קְרֵיב כְּעַן וּנְשַׁק לִי <span class="booklinks" onclick="sendBookLink(this)" onmouseover="setBookLinkTitle(this)">(נ''י וְשַׁק לִי)</span> בְּרִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כז">כז</span>
וּקְרֵב וּנְשַׁק לֵהּ וַאֲרַח יָת רֵיחָא דִּלְבוּשׁוֹהִי וּבָרְכֵהּ וַאֲמַר חֲזֵי רֵיחָא דִּבְרִי כְּרֵיחָא דְחַקְלָא דִּי בָרֲכֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כח">כח</span>
וְיִתֶּן לָךְ יְיָ מִטַּלָּא דִּשְׁמַיָּא וּמִטּוּבָא דְאַרְעָא וּסְגִיאוּת <span class="booklinks" onclick="sendBookLink(this)" onmouseover="setBookLinkTitle(this)">(נ''י וְסַגְיוּת)</span> עִיבוּר וַחֲמָר:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, כט">כט</span>
יִפְלְחֻנָּךְ עַמְמִין וְיִשְׁתַּעְבְּדוּן לָךְ מַלְכְּוָן הֱוֵי רַב לְאַחָיךְ וְיִסְגְּדוּן לָךְ בְּנֵי אִמָּךְ מְלַטְטָיךְ יְהוֹן לִיטִין וּמְבָרֲכָיךְ יְהוֹן בְּרִיכִין:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, ל">ל</span>
וַהֲוָה כַּד שֵׁיצֵי יִצְחָק לְבָרָכָא יָת יַעֲקֹב וַהֲוָה בְּרַם מִפַּק נְפַק יַעֲקֹב מִלְּוַת אַפֵּי יִצְחָק אֲבוּהִי וְעֵשָׂו אֲחוּהִי אָתָא <span class="booklinks" onclick="sendBookLink(this)" onmouseover="setBookLinkTitle(this)">(נ''י עַל)</span> מִצֵידֵהּ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לא">לא</span>
וַעֲבַד אַף הוּא תַּבְשִׁילִין וְאָעֵיל לְוַת אֲבוּהִי וַאֲמַר לַאֲבוּהִי יָקוּם אַבָּא וְיֵכוּל מִצֵידָא דִּבְרֵהּ בְּדִיל דִּי תְבָרְכִנַּנִּי נַפְשָׁךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לב">לב</span>
וַאֲמַר לֵהּ יִצְחָק אֲבוּהִי מָן אָתְּ וַאֲמַר אֲנָא בְּרָךְ בּוּכְרָךְ עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לג">לג</span>
וּתְוָה יִצְחָק תִּוְהָא רַבָּא עַד לַחֲדָא וַאֲמַר מָן הוּא דֵּיכִי דְצָד צֵידָא וְאָעֵיל לִי וַאֲכָלִית מִכֹּלָּא עַד לָא תֵיעוֹל וּבָרֵכִתֵּהּ אַף בְּרִיךְ יְהֵי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לד">לד</span>
כַּד שְׁמַע עֵשָׂו יָת פִּתְגָּמֵי אֲבוּהִי וּצְוַח צִוְחָא רַבָּא וּמְרִירָא עַד לַחֲדָא וַאֲמַר לַאֲבוּהִי בָּרֵכְנִי אַף אֲנָא <span class="booklinks" onclick="sendBookLink(this)" onmouseover="setBookLinkTitle(this)">(נ''י לִי)</span> אַבָּא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לה">לה</span>
וַאֲמַר עַל אָחוּךְ בְּחָכְמְתָא וְקַבִּיל בִּרְכְּתָךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לו">לו</span>
וַאֲמַר יָאוּת קְרָא שְׁמֵהּ יַעֲקֹב וְכָמַנִי דְּנָן תַּרְתֵּין זִמְנִין יָת בְּכֵירוּתִי נְסִיב וְהָא כְּעַן קַבִּיל בִּרְכְּתִי וַאֲמַר הֲלָא שְׁבַקְתָּ לִי בִּרְכְּתָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לז">לז</span>
וַאֲתֵיב יִצְחָק וַאֲמַר לְעֵשָׂו הָא רַב שַׁוִּתֵּהּ לָךְ <span class="booklinks" onclick="sendBookLink(this)" onmouseover="setBookLinkTitle(this)">(נ''י עִלַּוָּךְ)</span> וְיָת כָּל אֲחוֹהִי יְהָבִית לֵהּ לְעַבְדִּין וְעִיבוּר וַחֲמָר סְעִדְתֵּהּ וְלָךְ הָכָא מָה אֶעְבֵּיד בְּרִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לח">לח</span>
וַאֲמַר עֵשָׂו לַאֲבוּהִי הֲבִרְכְּתָא חֲדָא הִיא לָךְ אַבָּא בָּרֵךְ לִי אַף אֲנָא אַבָּא וַאֲרֵים עֵשָׂו קָלֵהּ וּבְכָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, לט">לט</span>
וַאֲתֵיב יִצְחָק אֲבוּהִי וַאֲמַר לֵהּ הָא מִטּוּבָא דְאַרְעָא יְהֵא מוֹתְבָךְ וּמִטַּלָּא דִּשְׁמַיָּא מִלְּעֵלָא:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מ">מ</span>
וְעַל חַרְבָּךְ תֵּיחֵי וְיָת אָחוּךְ תִּפְלָח וִיהֵי כַּד יַעְבְּרוּן בְּנוֹהִי עַל פִּתְגָּמֵי אוֹרַיְתָא וְתַעְדִּי נִירֵהּ מֵעַל צַוְרָךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מא">מא</span>
וּנְטַר עֵשָׂו דְּבָבוּ לְיַעֲקֹב עַל בִּרְכְּתָא דִּי בָרְכֵהּ אֲבוּהִי וַאֲמַר עֵשָׂו בְּלִבֵּהּ יִקְרְבוּן יוֹמֵי אֶבְלֵי דְאַבָּא וְאֶקְטוֹל יָת יַעֲקֹב אָחִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מב">מב</span>
וְאִתְחַוָּה לְרִבְקָה יָת פִּתְגָּמֵי עֵשָׂו בְּרַהּ רַבָּא וּשְׁלָחַת וּקְרַת לְיַעֲקֹב בְּרַהּ זְעֵירָא וַאֲמֶרֶת לֵהּ הָא עֵשָׂו אָחוּךְ כָּמִן לָךְ לְמִקְטְלָךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מג">מג</span>
וּכְעַן בְּרִי קַבֵּל מִנִּי וְקוּם אִזֵּיל לָךְ לְוַת לָבָן אָחִי לְחָרָן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מד">מד</span>
וְתֵתֵיב עִמֵּהּ יוֹמִין זְעֵירִין עַד דִּיתוּב רוּגְזָא דְאָחוּךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מה">מה</span>
עַד דִּיתוּב רוּגְזָא דְאָחוּךְ מִנָּךְ וְיִתְנְשֵׁי יָת דִּי עֲבַדְתָּ לֵהּ וְאֶשְׁלַח וְאֶדְבְּרִנָּךְ מִתַּמָּן לְמָה אֶתְכַּל אַף תַּרְוֵיכוֹן יוֹמָא חָד:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כז, מו">מו</span>
וַאֲמֶרֶת רִבְקָה לְיִצְחָק עָקִית בְּחַיַּי מִן קֳדָם בְּנַת חִתָּאָה אִם נְסִיב יַעֲקֹב אִתְּתָא מִבְּנַת חִתָּאָה כְאִלֵּין מִבְּנַת אַרְעָא לְמָה לִי חַיִּים:<p dir="rtl">
<h3 dir="rtl" id="i_onqelus, פרשת תולדות, פרק כח">פרק-כח</h3><p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, א">א</span>
וּקְרָא יִצְחָק לְיַעֲקֹב וּבָרִיךְ יָתֵהּ וּפַקְדֵהּ וַאֲמַר לֵהּ לָא תִסַּב אִתְּתָא מִבְּנַת כְּנָעַן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ב">ב</span>
קוּם אִזֵּיל לְפַדַּן אֲרָם לְבֵית בְּתוּאֵל אֲבוּהָא דְאִמָּךְ וְסַב לָךְ מִתַּמָּן אִתְּתָא מִבְּנַת לָבָן אֲחוּהָא דְאִמָּךְ:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ג">ג</span>
וְאֵל שַׁדַּי יְבָרֵךְ יָתָךְ וְיַפְּשָׁךְ וְיַסְגִּנָּךְ וּתְהֵי לְכִנְשַׁת שִׁבְטִין:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ד">ד</span>
וְיִתֶּן לָךְ יָת בִּרְכְּתָא דְאַבְרָהָם לָךְ וְלִבְנָיךְ עִמָּךְ לְמֵירְתָךְ יָת אֲרַע תּוֹתָבוּתָךְ דִּי יְהַב יְיָ לְאַבְרָהָם:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ה">ה</span>
וּשְׁלַח יִצְחָק יָת יַעֲקֹב וַאֲזַל לְפַדַּן אֲרָם לְוַת לָבָן בַּר בְּתוּאֵל אֲרַמָּאָה אֲחוּהָא דְרִבְקָה אִמֵּהּ דְּיַעֲקֹב וְעֵשָׂו:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ו">ו</span>
וַחֲזָא עֵשָׂו אֲרֵי בָרִיךְ יִצְחָק יָת יַעֲקֹב וְשַׁלַּח יָתֵהּ לְפַדַּן אֲרָם לְמִסַּב לֵהּ מִתַּמָּן אִתְּתָא כַּד בָּרִיךְ יָתֵהּ וּפַקֵּיד עֲלוֹהִי לְמֵימַר לָא תִסַּב אִתְּתָא מִבְּנַת כְּנָעַן:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ז">ז</span>
וְקַבִּיל יַעֲקֹב מִן אֲבוּהִי וּמִן אִמֵּהּ וַאֲזַל לְפַדַּן אֲרָם:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ח">ח</span>
וַחֲזָא עֵשָׂו אֲרֵי בִישָׁא בְּנַת כְּנָעַן בְּעֵינֵי יִצְחָק אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת תולדות, פרק כח, ט">ט</span>
וַאֲזַל עֵשָׂו לְוַת יִשְׁמָעֵאל וּנְסִיב יָת מַחֲלַת בַּת יִשְׁמָעֵאל בַּר אַבְרָהָם אֲחָתֵהּ דִּנְבָיוֹת עַל נְשׁוֹהִי לֵהּ לְאִנְתּוּ: ססס: <B>[ססס]</B><p dir="rtl">
<h2 dir="rtl" id="i_onqelus, פרשת ויצא">פרשת ויצא</h2><p dir="rtl">
<h3 dir="rtl" id="i_onqelus, פרשת ויצא, המשך פרק כח">המשך פרק כח</h3><p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, י">י</span>
וּנְפַק יַעֲקֹב מִבְּאֵרָא דְשָׁבַע וַאֲזַל לְחָרָן:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יא">יא</span>
וַעֲרַע בְּאַתְרָא וּבָת תַּמָּן אֲרֵי עָל שִׁמְשָׁא וּנְסִיב מֵאַבְנֵי אַתְרָא וְשַׁוִּי אִסָדוֹהִי וּשְׁכִיב בְּאַתְרָא הַהוּא:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יב">יב</span>
וַחֲלַם וְהָא סֻלְמָא נָעִיץ בְּאַרְעָא וְרֵישֵׁהּ מָטֵי עַד צֵית שְׁמַיָּא וְהָא מַלְאָכַיָּא דַּיְיָ סָלְקִין וְנָחֲתִין בֵּהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יג">יג</span>
וְהָא יְקָרָא דַיְיָ מְעַתַּד עִלָווֹהִי וַאֲמַר אֲנָא יְיָ אֱלָהֵהּ דְּאַבְרָהָם אָבוּךְ וֵאלָהֵהּ דְּיִצְחָק אַרְעָא דִּי אַתְּ שְׁכִיב עֲלַהּ לָךְ אֶתְּנִנַּהּ וְלִבְנָיךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יד">יד</span>
וִיהוֹן בְּנָיךְ סַגִּיאִין כְּעַפְרָא דְאַרְעָא וְתִתְקֵף לְמַעַרְבָא וּלְמַדִינְחָא וּלְצִפּוּנָא וּלְדָרוֹמָא וְיִתְבָּרְכוּן בְּדִילָךְ כָּל זַרְעֲיַת אַרְעָא וּבְדִיל בְּנָיךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, טו">טו</span>
וְהָא מֵימְרִי בְּסַעְדָךְ וְאֶטְרִנָךְ בְּכָל אֲתַר דִּי תְהַךְ וַאֲתֵיבִנָּךְ לְאַרְעָא הָדָא אֲרֵי לָא אֶשְׁבְּקִנָּךְ עַד דִּי אֶעְבֵּיד יָת דִּי מַלֵּלִית לָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, טז">טז</span>
וְאִתְּעַר יַעֲקֹב מִשִּׁנְתֵּהּ וַאֲמַר בְּקוּשְׁטָּא (אִית) יְקָרָא דַיְיָ שָׁרֵי בְּאַתְרָא הָדֵין וַאֲנָא לָא הֲוֵיתִי יְדָע:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יז">יז</span>
וּדְחִיל וַאֲמַר מָה דְחִילוּ אַתְרָא הָדֵין לֵית דֵּין אֲתַר הֶדְיוֹט אֶלָהֵין אֲתַר דְּרַעֲוָא בֵהּ מִן קֳדָם יְיָ וְדֵין תְּרַע קֳבֵל שְׁמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יח">יח</span>
וְאַקְדֵים יַעֲקֹב בְּצַפְרָא וּנְסִיב יָת אַבְנָא דִי שַׁוִּי אִסָדוֹהִי וְשַׁוִּי יָתַהּ קָמָא וַאֲרִיק מִשְׁחָא עַל רֵישֵׁהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, יט">יט</span>
וּקְרָא יָת שְׁמָא דְאַתְרָא הַהוּא בֵּית אֵל וּבְרַם לוּז שְׁמָא דְקַרְתָּא בְּקַדְמֵיתָא:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, כ">כ</span>
וְקַיִּים יַעֲקֹב קְיָם לְמֵימָר אִם יְהֵא מֵימְרָא דַּיְיָ בְּסַעְדִי וְיִטְרִינַנִּי בְּאָרְחָא הָדֵין דִּי אֲנָא אָזֵל וְיִתֶּן לִי לַחֲמָא <span class="booklinks" onclick="sendBookLink(this)" onmouseover="setBookLinkTitle(this)">(נ''י לְחֵם)</span> לְמֵיכַל וּכְסוּ לְמִלְבָּשׁ:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, כא">כא</span>
וְאֵתוּב בִּשְׁלַם לְבֵית אַבָּא וִיהֵא מֵימְרָא דַיְיָ לִי לֵאלָהָא:<p dir="rtl">
<span dir="rtl" class="inlineHeader" id="i_onqelus, פרשת ויצא, המשך פרק כח, כב">כב</span>
וְאַבְנָא הָדָא דִי שַׁוֵּיתִי קָמָא תְּהֵי דִי אֵהֵי פָלַח עֲלַהּ קֳדָם יְיָ וְכֹל דִּי תִתֶּן לִי חַד מִן עַשְׂרָא אַפְרְשִׁנֵּהּ קֳדָמָךְ:<p dir="rtl">
<h3 dir="rtl" id="i_onqelus, פרשת ויצא, פרק כט">פרק-כט</h3><p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, א">א</span>
וּנְטַל יַעֲקֹב רַגְלוֹהִי <span class="booklinks" onclick="sendBookLink(this)" onmouseover="setBookLinkTitle(this)">(נ''י רִיגְלוֹהִי)</span> וַאֲזַל לַאֲרַע בְּנֵי מַדִינְחָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ב">ב</span>
וַחֲזָא וְהָא בֵירָא בְחַקְלָא וְהָא תַמָּן תְּלָתָא עֶדְרִין דְּעָן רְבֵעִין עֲלַהּ אֲרֵי מִן בֵּירָא הַהִיא מַשְׁקָן עֲדָרַיָּא וְאַבְנָא רַבְּתָא עַל פּוּמָא דְבֵירָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ג">ג</span>
וּמִתְכַּנְשִׁין לְתַמָּן כָּל עֲדָרַיָּא וּמְגַנְדְּרִין יָת אַבְנָא מֵעַל פּוּמָא דְבֵירָא וּמַשְׁקָן יָת עָנָא וּמְתִיבִין יָת אַבְנָא עַל פּוּמָא דְבֵירָא לְאַתְרַהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ד">ד</span>
וַאֲמַר לְהוֹן יַעֲקֹב אַחַי מְנָן אַתּוּן וַאֲמָרוּ מֵחָרָן אֲנָחְנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ה">ה</span>
וַאֲמַר לְהוֹן הַיְדַעְתּוּן יָת לָבָן בַּר נָחוֹר וַאֲמָרוּ יְדַעְנָן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ו">ו</span>
וַאֲמַר לְהוֹן הַשְׁלַם לֵהּ וַאֲמָרוּ שְׁלַם וְהָא רָחֵל בְּרַתֵּהּ אַתְיָא עִם עָנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ז">ז</span>
וַאֲמַר הָא עוֹד יוֹמָא סַגִי לָא עִדַן לְמִכְנַשׁ בְּעִיר אַשְׁקוּ עָנָא וְאִזִילוּ רְעוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ח">ח</span>
וַאֲמָרוּ לָא נִכּוּל עַד דִי יִתְכַּנְשִׁין כָּל עֲדָרַיָּא וִיגַנְדְרוּן יָת אַבְנָא מֵעַל פוּמָא דְבֵירָא וְנַשְׁקֵי עָנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ט">ט</span>
עַד דְהוּא מְמַלֵל עִמְהוֹן וְרָחֵל אָתַת עִם עָנָא דִי לַאֲבוּהָ אֲרֵי רָעִיתָא הִיא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, י">י</span>
וַהֲוָה כַּד חֲזָא יַעֲקֹב יָת רָחֵל בַּת לָבָן אֲחוּהָא דְאִמֵהּ וְיָת עָנָא דְלָבָן אֲחוּהָא דְאִמֵהּ וּקְרֵב יַעֲקֹב וּגַנְדַר יָת אַבְנָא מֵעַל פּוּמָא דְבֵירָא וְאַשְׁקֵי יָת עָנָא דְלָבָן אֲחוּהָא דְאִמֵהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יא">יא</span>
וּנְשַׁק יַעֲקֹב לְרָחֵל וַאֲרֵם יָת קָלֵהּ וּבְכָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יב">יב</span>
וְחַוִּי יַעֲקֹב לְרָחֵל אֲרֵי בַר אֲחַת אָבוּהָא הוּא וַאֲרֵי בַר רִבְקָה הוּא וּרְהָטַת וְחַוִּיאַת לְאָבוּהָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יג">יג</span>
וַהֲוָה כַּד שְׁמַע לָבָן יָת שֵׁמַע יַעֲקֹב בַּר אֲחָתֵהּ וּרְהַט לְקַדָמוּתֵהּ וְגַפֵּף לֵהּ וְנַשִׁיק לֵהּ וְאַעֲלֵהּ לְבֵיתֵהּ וְאִשְׁתָּעִי לְלָבָן יָת כָּל פִּתְגָמַיָּא הָאִלֵּין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יד">יד</span>
וַאֲמַר לֵהּ לָבָן בְּרַם קָרִיבִי וּבִשְׂרִי אָתְּ וִיתֵיב עִמֵּהּ יְרַח יוֹמִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, טו">טו</span>
וַאֲמַר לָבָן לְיַעֲקֹב הֲמִדְּאָחִי אַתְּ וְתִפְלְחִנַּנִּי מַגָּן חַוִּי לִי מָה אַגְרָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, טז">טז</span>
וּלְלָבָן תַּרְתֵּין בְּנָן שׁוּם רַבְּתָא לֵאָה וְשׁוּם זְעֶרְתָּא רָחֵל:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יז">יז</span>
וְעֵינֵי לֵאָה יָאֲיָן וְרָחֵל הֲוַת שַׁפִּירָא בְרֵיוָא וְיָאֲיָא בְחֶזְוָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יח">יח</span>
וּרְחֵם יַעֲקֹב יָת רָחֵל וַאֲמַר אֶפְלְחִנָּךְ שְׁבַע שְׁנִין בְּרָחֵל בְּרַתָּךְ זְעֶרְתָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, יט">יט</span>
וַאֲמַר לָבָן טַב דְּאֶתֵּן יָתַהּ לָךְ מִדְּאֶתֵּן יָתַהּ לִגְבַר אָחֳרָן תִּיב עִמִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כ">כ</span>
וּפְלַח יַעֲקֹב בְּרָחֵל שְׁבַע שְׁנִין וַהֲווֹ בְעֵינוֹהִי כְּיוֹמִין זְעִירִין כַּד רְחֵים יָתַהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כא">כא</span>
וַאֲמַר יַעֲקֹב לְלָבָן הַב יָת אִתְּתִי אֲרֵי אַשְׁלֵמִית יוֹמֵי פָלְחָנִי וְאֵעוֹל לְוָתַהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כב">כב</span>
וּכְנַשׁ לָבָן יָת כָּל אֲנָשֵׁי אַתְרָא וַעֲבַד מִשְׁתְּיָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כג">כג</span>
וַהֲוָה בְרַמְשָׁא וּדְבַר יָת לֵאָה בְרַתֵּהּ וְאָעֵיל יָתַהּ לְוָתֵהּ וְעַל לְוָתַהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כד">כד</span>
וִיהַב לָבָן לַהּ יָת זִלְפָּה אַמְתֵהּ לְלֵאָה בְרַתֵּהּ לְאַמְהוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כה">כה</span>
וַהֲוָה בְצַפְרָא וְהָא הִיא לֵאָה וַאֲמַר לְלָבָן מָה דָּא עֲבַדְתָּ לִּי הֲלָא בְרָחֵל פְּלָחִית עִמָּךְ וּלְמָא שַׁקַּרְתָּ בִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כו">כו</span>
וַאֲמַר לָבָן לָא יִתְעֲבֵד כְּדֵין בְּאַתְרָנָא לְמִתַּן זְעֶרְתָּא קֳדָם רַבְּתָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כז">כז</span>
אַשְׁלִים שְׁבוּעֲתָא דְדָא וְנִתֵּן לָךְ אַף יָת דָּא בְּפָלְחָנָא דִּי תִפְלַח עִמִּי עוֹד שְׁבַע שְׁנִין אָחֳרָנִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כח">כח</span>
וַעֲבַד יַעֲקֹב כֵּן וְאַשְׁלֵים שְׁבוּעֲתָא דְדָא וִיהַב לֵהּ יָת רָחֵל בְּרַתֵּהּ לֵהּ לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, כט">כט</span>
וִיהַב לָבָן לְרָחֵל בְּרַתֵּהּ יָת בִּלְהָה אַמְתֵהּ לַהּ לְאַמְהוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, ל">ל</span>
וְעַל אַף לְּוַת רָחֵל וּרְחֵים אַף יָת רָחֵל מִלֵּאָה וּפְלַח עִמֵּהּ עוֹד שְׁבַע שְׁנִין אָחֳרָנִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, לא">לא</span>
וַחֲזָא יְיָ אֲרֵי שְׂנִיאֲתָא לֵאָה וִיהַב לַהּ עִדּוּי וְרָחֵל עַקְרָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, לב">לב</span>
וְעַדִּיאַת לֵּאָה וִילִידַת בָּר וּקְרַת שְׁמֵהּ רְאוּבֵן אֲרֵי אֲמֶרֶת אֲרֵי גְלִי קֳדָם יְיָ עֻלְבּוֹנִי אֲרֵי כְעַן יְרַחֲמִנַנִי בַעֲלִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, לג">לג</span>
וְעַדִּיאַת עוֹד וִילִידַת בָּר וַאֲמֶרֶת אֲרֵי שְׁמִיעַ קֳדָם יְיָ אֲרֵי שְׂנִיאֲתָא אֲנָא וִיהַב לִי אַף יָת דֵּין וּקְרַת שְׁמֵהּ שִׁמְעוֹן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, לד">לד</span>
וְעַדִּיאַת עוֹד וִילִידַת בָּר וַאֲמֶרֶת הָדָא זִמְנָא יִתְחַבַּר לִי בַעֲלִי אֲרֵי יְלֵידִית לֵהּ תְּלָתָא בְנִין עַל כֵּן קְרָא שְׁמֵהּ לֵוִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק כט, לה">לה</span>
וְעַדִּיאַת עוֹד וִילִידַת בָּר וַאֲמֶרֶת הָדָא זִמְנָא אוֹדֶה קֳדָם יְיָ עַל כֵּן קְרַת שְׁמֵהּ יְהוּדָה וְקָמַת מִלְּמֵילַד:<p dir="rtl">
<h3 dir="rtl" id="i_onqelus, פרשת ויצא, פרק ל">פרק-ל</h3><p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, א">א</span>
וַחֲזַת רָחֵל אֲרֵי לָא יְלִידַת לְיַעֲקֹב וְקַנִּיאַת רָחֵל בַּאֲחָתַהּ וַאֲמֶרֶת לְיַעֲקֹב הַב לִי בְנִין וְאִם לָא מֵיתָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ב">ב</span>
וּתְקֵיף רוּגְזָא דְיַעֲקֹב בְּרָחֵל וַאֲמַר הָא מִנִּי אַתְּ בַּעְיָא הֲלָא מִן קֳדָם יְיָ תִּבְעִין דִּי מְנַע מִנִּיךְ וַלְדָא דִּמְעִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ג">ג</span>
וַאֲמֶרֶת הָא אַמְתִי בִלְהָה עוּל לְוָתַהּ וּתְלִיד וַאֲנָא אֱרַבֵּי וְאִתְבְּנֵי אַף אֲנָא מִנַּהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ד">ד</span>
וִיהָבַת לֵהּ יָת בִּלְהָה אַמְתַהּ לְאִנְתּוּ וְעַל לְוָתַהּ יַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ה">ה</span>
וְעַדִּיאַת בִּלְהָה וִילִידַת לְיַעֲקֹב בַּר:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ו">ו</span>
וַאֲמֶרֶת רָחֵל דְּנַנִּי יְיָ וְאַף קַבִּיל צְלוֹתִי וִיהַב לִי בַּר עַל כֵּן קְרַת שְׁמֵהּ דָּן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ז">ז</span>
וְעַדִּיאַת עוֹד וִילִידַת בִּלְהָה אַמְתָא דְרָחֵל בָּר תִּנְיָן לְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ח">ח</span>
וַאֲמֶרֶת רָחֵל קַבִּיל יְיָ בָּעוּתִי בְּאִתְחַנָּנוּתִי בִּצְלוֹתִי חֲמֵידַת דִּיהֵי לִי וְלַד כַּאֲחָתִי אַף אִתְיְהִיב לִי וּקְרַת שְׁמֵהּ נַפְתָּלִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ט">ט</span>
וַחֲזַת לֵּאָה אֲרֵי קָמַת מִלְּמֵילַד וּדְבָרַת יָת זִלְפָּה אַמְתַהּ וִיהָבַת יָתַהּ לְיַעֲקֹב לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, י">י</span>
וִילִידַת זִלְפָּה אַמְתָא דְלֵאָה לְיַעֲקֹב בָּר:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יא">יא</span>
וַאֲמֶרֶת לֵאָה אֲתָא גָד וּקְרַת יָת שְׁמֵהּ גָּד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יב">יב</span>
וִילִידַת זִלְפָּה אַמְתָא דְלֵאָה בָּר תִּנְיָן לְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יג">יג</span>
וַאֲמֶרֶת לֵאָה תֻּשְׁבַּחְתָּא הֲוַת לִי אֲרֵי בְכֵן יְשַׁבְּחֻנַּנִּי נְשַׁיָּא וּקְרַת יָת שְׁמֵהּ אָשֵׁר:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יד">יד</span>
וַאֲזַל רְאוּבֵן בְּיוֹמֵי חֲצַד חִטִּין וְאַשְׁכַּח יַבְרוּחִין בְּחַקְלָא וְאַיְתִי יָתְהוֹן לְלֵאָה אִמֵּהּ וַאֲמֶרֶת רָחֵל לְלֵאָה הָבִי כְעַן לִי מִיַּבְרוּחֵי דִּבְרִיךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, טו">טו</span>
וַאֲמֶרֶת לַהּ הַזְעֵיר דִּדְבַרְתְּ יָת בַּעְלִי וְתִסְּבִין אַף יָת יַבְרוּחֵי דִּבְרִי וַאֲמֶרֶת רָחֵל בְּכֵן יִשְׁכּוּב עִמָּךְ בְּלֵילְיָא חֳלַף יַבְרוּחֵי דִּבְרִיךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, טז">טז</span>
וַאֲתָא <span class="booklinks" onclick="sendBookLink(this)" onmouseover="setBookLinkTitle(this)">(נ''י וְעַל)</span> יַעֲקֹב מִן חַקְלָא בְּרַמְשָׁא וּנְפָקַת לֵאָה לְקַדָּמוּתֵהּ וַאֲמֶרֶת לְוָתִי תֵיעוֹל אֲרֵי מֵיגַר אֲגַרְתִּיךְ בְּיַבְרוּחֵי דִּבְרִי וּשְׁכִיב עִמַּהּ בְּלֵילְיָא הוּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יז">יז</span>
וְקַבִּיל יְיָ צְלוֹתַהּ דְּלֵאָה וְעַדִּיאַת וִילִידַת לְיַעֲקֹב בַּר חֲמִישָׁאֵי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יח">יח</span>
וַאֲמֶרֶת לֵאָה יְהַב יְיָ אַגְרִי דִּי יְהָבִית אַמְתִי לְבַעְלִי וּקְרַת שְׁמֵהּ יִשָּׂשׂכָר:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, יט">יט</span>
וְעַדִּיאַת עוֹד לֵאָה וִילִידַת בַּר שְׁתִיתָאֵי לְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כ">כ</span>
וַאֲמֶרֶת לֵאָה יְהַב יְיָ יָתֵהּ לִי חָלַק טַב הָדָא זִמְנָא יְהֵי מְדוֹרֵהּ דְּבַעְלִי לְוָתִי אֲרֵי יְלֵידִית לֵהּ שִׁתָּא בְנִין וּקְרַת יָת שְׁמֵהּ זְבֻלוּן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כא">כא</span>
וּבָתַר כֵּן יְלִידַת בְּרַתָּא וּקְרַת יָת שְׁמַהּ דִּינָה:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כב">כב</span>
וְעַל דּוּכְרָנָא דְרָחֵל קֳדָם יְיָ וְקַבִּיל צְלוֹתַהּ יְיָ וִיהַב לַהּ עִדּוּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כג">כג</span>
וְעַדִּיאַת וִילִידַת בָּר וַאֲמֶרֶת כְּנַשׁ יְיָ יָת חִסּוּדִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כד">כד</span>
וּקְרַת יָת שְׁמֵהּ יוֹסֵף לְמֵימָר יוֹסֵף יְיָ לִי בַּר אָחֳרָן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כה">כה</span>
וַהֲוָה כַּד יְלִידַת רָחֵל יָת יוֹסֵף וַאֲמַר יַעֲקֹב לְלָבָן שַׁלְּחַנִּי וְאֵיהַךְ לְאַתְרִי וּלְאַרְעִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כו">כו</span>
הַב יָת נְשַׁי וְיָת בְּנַי דִּי פְלָחִית יָתָךְ בְּהֵן וְאֵזִיל אֲרֵי אַתְּ יְדַעְתָּ יָת פָּלְחָנִי דִּי פְלָחִתָּךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כז">כז</span>
וַאֲמַר לֵהּ לָבָן אִם כְּעַן אַשְׁכָּחִית רַחֲמִין קֳדָמָךְ נַסֵּיתִי וּבָרְכַנִי יְיָ בְּדִילָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כח">כח</span>
וַאֲמָר פָּרֵישׁ אַגְרָךְ עֲלַי וְאֶתֵּן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, כט">כט</span>
וַאֲמַר לֵהּ אַתְּ יְדַעְתָּ יָת דִּי פְלָחִתָּךְ וְיָת דַּהֲוָה בְעִירָךְ עִמִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, ל">ל</span>
אֲרֵי זְעֵיר דִּי הֲוָה לָךְ קֳדָמַי וּתְקֵיף לְמִסְגֵּי וּבְרִיךְ יְיָ יָתָךְ בְּדִילִי וּכְעַן אֵימָתַי אֶעְבֵּיד אַף אֲנָא לְבֵיתִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לא">לא</span>
וַאֲמַר מָה אֶתֵּן לָךְ וַאֲמַר יַעֲקֹב לָא תִתֶּן לִי מִדַּעַם אִם תַּעְבֶּד לִי פִּתְגָּמָא הָדֵין אֱתוּב אֶרְעֵי עָנָךְ אֶטָּר:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לב">לב</span>
אֶעְבַּר בְּכָל עָנָךְ יוֹמָא דֵּין הַעֲדֵי <span class="booklinks" onclick="sendBookLink(this)" onmouseover="setBookLinkTitle(this)">(נ''י אַעְדִּי)</span> מִתַּמָּן כָּל אִמָּר נְמוֹר וּרְקוֹעַ וְכָל אִמָּר שְׁחוּם בְּאִמְרַיָא וּרְקוֹעַ וּנְמוֹר בְּעִזַיָא וִיהֵי אַגְרִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לג">לג</span>
וְתַסְהֵד בִּי זָכוּתִי בְּיוֹם דִּמְחָר אֲרֵי תֵיעוֹל עַל אַגְרִי קֳדָמָךְ כֹּל דִּי לֵיתוֹהִי נְמוֹר וּרְקוֹעַ בְּעִזַּיָּא וּשְׁחוּם בְּאִמְרַיָא גְּנוּבָא הוּא עִמִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לד">לד</span>
וַאֲמַר לָבָן בְּרַם לְוַי יְהֵי כְפִתְגָּמָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לה">לה</span>
וְאַעְדִּי בְיוֹמָא הַהוּא יָת תְּיָשַׁיָא רְגוֹלַיָא וּרְקוֹעַיָא וְיָת כָּל עִזַּיָא נְמוֹרְתָא וּרְקוֹעֲתָא כֹּל דִּי חִוָּר בֵּהּ וְכָל דִּשְׁחוּם בְּאִמְּרַיָּא וִיהַב בְּיַד בְּנוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לו">לו</span>
וְשַׁוִּי מַהֲלַךְ תְּלָתָא יוֹמִין בֵּינוֹהִי וּבֵין יַעֲקֹב וְיַעֲקֹב רָעֵי יָת עָנָא דְלָבָן דְּאִשְׁתָּאֳרָן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לז">לז</span>
וּנְסִיב לֵהּ יַעֲקֹב חוּטְרִין דִּלְבָן רַטִּיבִין וִּדְלוּז וְדִדְלוּף וְקַלִּיף בְּהוֹן קִלְפִין חִוָּרִין קִלּוּף חִוָּר דִּי עַל חוּטְרַיָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לח">לח</span>
וְדָעִיץ יָת חוּטְרַיָּא דִּי קַלִּיף בִּרְהָטַיָּא אֲתַר בֵּית שַׁקְיָא דְמַיָּא אֲתַר דְּאָתָן <span class="booklinks" onclick="sendBookLink(this)" onmouseover="setBookLinkTitle(this)">(נ''י דְּאָתְיָן)</span> עָנָא לְמִשְׁתֵּי לְקִבְלֵיהוֹן דְּעָנָא וּמִתְיַחֲמָן בְּמֵיתֵיהוֹן לְמִשְׁתֵּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, לט">לט</span>
וְאִתְיַחֲמָא עָנָא בְּחוּטְרַיָּא וִילִידָא עָנָא רְגוֹלִין נְמוֹרִין וּרְקוֹעִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, מ">מ</span>
וְאִמְּרַיָּא אַפְרֵשׁ יַעֲקֹב וִיהַב בְּרֵישׁ עָנָא כָּל דִּרְגוֹל וְכָל דִּשְׁחוּם בְּעָנָא דְלָבָן וְשַׁוִּי לֵהּ עֶדְרִין בִּלְחוֹדוֹהִי וְלָא עֲרֵבִנּוּן עִם עָנָא דְלָבָן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, מא">מא</span>
וַהֲוֵי בְּכָל עִדַּן דְּמִתְיַחֲמָן עָנָא מְבַכַּרְתָּא וּמְשַׁוִּי יַעֲקֹב יָת חוּטְרַיָּא לְעֵינֵי עָנָא בִּרְהָטַיָּא לְיַחָמוּתְהוֹן בְּחוּטְרַיָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, מב">מב</span>
וּבְלַקִּישׁוּת עָנָא לָא מְשַׁוֵּי וַהֲווֹ לַקִּישָׁא לְלָבָן וּבַכִּירַיָּא לְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק ל, מג">מג</span>
וּתְקֵיף גַּבְרָא לַחֲדָא לַחֲדָא וַהֲווֹ לֵהּ עָן סַגִּיאָן וְאַמְהָן וְעַבְדִּין וְגַמְלִין וַחֲמָרִין:<p dir="rtl">
<h3 dir="rtl" id="i_onqelus, פרשת ויצא, פרק לא">פרק-לא</h3><p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, א">א</span>
וּשְׁמַע יָת פִתְגָּמֵי בְנֵי לָבָן דְּאָמְרִין נְסִיב יַעֲקֹב יָת כָּל דִּי לְאָבוּנָא וּמִדִּי לְאָבוּנָא קְנָא יָת כָּל נִכְסַיָּא הָדֵין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ב">ב</span>
וַחֲזָא יַעֲקֹב יָת סְבַר אַפֵּי לָבָן וְהָא לֵיתוֹהִי עִמֵּהּ כְּמֵאִתְמַלִּי וּמִדְּקַמּוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ג">ג</span>
וַאֲמַר יְיָ לְיַעֲקֹב תּוּב לְאַרְעָא דַּאֲבָהָתָךְ וּלְיַלָּדֻתָךְ וִיהֵי מֵימְרִי בְּסַעְדָּךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ד">ד</span>
וּשְׁלַח יַעֲקֹב וּקְרָא לְרָחֵל וּלְלֵאָה לְחַקְלָא לְוַת עָנֵהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ה">ה</span>
וַאֲמַר לְהֵן חָזֵי אֲנָא יָת סְבַר אַפֵּי אֲבוּכֶן אֲרֵי לֵיתוֹהִי עִמִּי כְּמֵאִתְמַלִּי וּמִדְּקַמֹּהִי וֵאלָהֵהּ דְּאַבָּא הֲוָה בְּסַעְדִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ו">ו</span>
וְאַתִּין יְדַעְתִּין אֲרֵי בְּכָל חֵילִי פְּלָחִית יָת אֲבוּכֶן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ז">ז</span>
וַאֲבוּכֶן שְׁקַּר בִּי וְאַשְׁנִי יָת אַגְרִי עֲשַׂר זִמְנִין וְלָא שָׁבְקֵהּ יְיָ לְאַבְאָשָׁא עִמִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ח">ח</span>
אִם כְּדֵין הֲוָה אֲמַר נְמוֹרִין יְהֵא אַגְרָךְ וִילִידָן כָּל עָנָא נְמוֹרִין וְאִם כְּדֵין הֲוָה אֲמַר רְגוֹלִין יְהֵא אַגְרָךְ וִילִידָן כָּל עָנָא רְגוֹלִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ט">ט</span>
וְאַפְרֵשׁ יְיָ יָת גֵּיתֵי דַּאֲבוּכוֹן וִיהַב לִי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, י">י</span>
וַהֲוָה בְּעִדַּן דְּאִתְיַחֲמָא עָנָא וּזְקָפִית עַיְנַי וַחֲזֵית בְּחֶלְמָא וְהָא תְיָשַׁיָּא דְּסָלְקִין עַל עָנָא רְגוֹלִין נְמוֹרִין וּפַצִיחִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יא">יא</span>
וַאֲמַר לִי מַלְאָכָא דַּיְיָ בְּחֶלְמָא יַעֲקֹב וַאֲמָרִית הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יב">יב</span>
וַאֲמַר זְקוֹף כְּעַן עַינָיךְ וַחֲזֵי כָּל תְּיָשַׁיָּא דְּסָלְקִין עַל עָנָא רְגוֹלִין נְמוֹרִין וּפַצִיחִין אֲרֵי גְלֵי קֳדָמַי יָת כָּל דִּי לָבָן עָבֵד לָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יג">יג</span>
אֲנָא אֱלָהָא דְּאִתְגְּלֵיתִי עֲלָךְ בְּבֵית אֵל דִּי מְשַׁחְתָּא תַמָּן קָמָא דִּי קַיִּמְתָּא קֳדָמַי תַּמָּן קְיָם כְּעַן קוּם פּוּק מִן אַרְעָא הָדָא וְתוּב לְאַרְעָא יַלָּדוּתָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יד">יד</span>
וַאֲתִיבַת רָחֵל וְלֵאָה וַאֲמָרַן לֵהּ הַעוֹד (כְּעַן) לָנָא חֳלָק וְאַחֲסָנָא בְּבֵית אֲבוּנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, טו">טו</span>
הֲלָא נוּכְרָאָן אִתְחֲשַׁבְנָא לֵהּ אֲרֵי זַבְּנָנָא וַאֲכַל אַף מֵיכַל יָת כַּסְפָּנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, טז">טז</span>
אֲרֵי כָל עוּתְרָא דִּי אַפְרֵשׁ יְיָ מֵאֲבוּנָא דִּילָנָא הוּא וְדִבְּנָנָא וּכְעַן כֹּל דִּי אֲמַר יְיָ לָךְ עִבֵד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יז">יז</span>
וְקָם יַעֲקֹב וּנְטַל יָת בְּנוֹהִי וְיָת נְשׁוֹהִי עַל גַּמְלַיָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יח">יח</span>
וּדְבַר יָת כָּל גֵּיתוֹהִי וְיָת כָּל קִנְיָנֵהּ דִּקְנָא גֵּיתֵי קִנְיָנֵהּ דִּי קְנָא בְּפַדַּן אֲרָם לְמֵיתֵי לְוַת יִצְחָק אֲבוּהִי לְאַרְעָא כְנָעַן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, יט">יט</span>
וְלָבָן אֲזַל לְמִגַּז יָת עָנֵהּ וּנְסִּבַת רָחֵל יָת צַלְמָנַיָּא דִּי לַאֲבוּהָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כ">כ</span>
וְכַסִּי יַעֲקֹב מִן לִבָּא דְלָבָן אֲרַמָּאָה עַל דְּלָא חַוִּי לֵהּ אֲרֵי אָזֵל הוּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כא">כא</span>
וַאֲזַלּ הוּא וְכָל דִּי לֵהּ וְקָם וַעֲבַר יָת פְּרָת וְשַׁוִּי יָת אַפּוֹהִי לְטוּרָא דְגִלְעָד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כב">כב</span>
וְאִתְחַוָא לְלָבָן בְּיוֹמָא תְלִיתָאָה אֲרֵי אֲזַל יַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כג">כג</span>
וּדְבַר יָת אַחוּהִי עִמֵּהּ וּרְדַף בַּתְרוֹהִי מַהֲלַךְ שִׁבְעַת יוֹמִין וְאַדְבֵּק יָתֵהּ בְּטוּרָא דְגִלְעָד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כד">כד</span>
וַאֲתָא מֵימָר מִן קֳדָם יְיָ לְוַת לָבָן אֲרַמָּאָה בְּחֵילְמָא דְּלֵילְיָא וַאֲמַר לֵהּ אִסְתַּמַּר לָךְ דִּילְמָא תְמַלֵּיל עִם יַעֲקֹב מִטַּב עַד בִּישׁ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כה">כה</span>
וְאַדְבֵּיק לָבָן יָת יַעֲקֹב וְיַעֲקֹב פְּרַס יָת מַשְׁכְּנֵהּ בְּטוּרָא וְלָבָן אַשְׁרֵי יָת אֲחוֹהִי בְּטוּרָא דְגִלְעָד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כו">כו</span>
וַאֲמַר לָבָן לְיַעֲקֹב מָה עֲבַדְתָּ וְכַסֵּיתָא מִנִּי וּדְבַרְתָּא יָת בְּנָתַי כְּשַׁבְיוֹת חַרְבָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כז">כז</span>
לְמָה אִטְמַרְתָּ לְמֵיזַל וְכַסֵּיתָא מִנִּי וְלָא חַוֵּיתָא לִי וְשַׁלָּחִתָּךְ פּוֹן בְּחֶדְוָא וּבְתוּשְׁבְּחָן בְּתוּפִּין וּבְכִנָּרִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כח">כח</span>
וְלָא שְׁבַקְתַּנִּי לְנַשָּׁקָא לִבְנַי וְלִבְנָתָי כְּעַן אַסְכֶּלְתָּא לְמֶעְבָּד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, כט">כט</span>
אִית חֵילָא בִידִי לְמֶעְבַּד עִמְּכוֹן בִּישׁ וֵאלָהָא דַּאֲבוּכוֹן בְּרַמְשָׁא אֲמַר לִי לְמֵימַר אִסְתַּמַּר לָּךְ מִלְּמַלָּלָא עִם יַעֲקֹב מִטַּב עַד בִּישׁ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, ל">ל</span>
וּכְעַן מֵיזַל אֲזַלְתָּ אֲרֵי חַמָּדָא חַמֵדְתָּא לְבֵית אָבוּךְ לְמָה נְסִבְתָּא יָת דַּחַלְתִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לא">לא</span>
וַאֲתֵיב יַעֲקֹב וַאֲמַר לְלָבָן אֲרֵי דְחֵילִית אֲרֵי אֲמָרִית דִּילְמָא תָנֵיס יָת בְּנָתָךְ מִנִּי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לב">לב</span>
עִם <span class="booklinks" onclick="sendBookLink(this)" onmouseover="setBookLinkTitle(this)">(נ''י אֲתַר)</span> דִּי תַשְׁכַּח יָת דַּחַלְתָּךְ לָא יִתְקַיַּם קֳדָם אֲחָנָא אִשְׁתְּמוֹדַע לָךְ מָה דְעִמִּי וְסַב לָךְ וְלָא יְדַע יַעֲקֹב אֲרֵי רָחֵל נְסִיבָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לג">לג</span>
וְעַל לָבָן בְּמַשְׁכְּנָא דְיַעֲקֹב וּבְמַשְׁכְּנָא דְלֵאָה וּבְמַשְׁכְּנָא דְּתַרְתֵּין לְחֵינָתָא וְלָא אַשְׁכַּח וּנְפַק מִמַּשְׁכְּנָא דְלֵאָה וְעַל בְּמַשְׁכְּנָא דְרָחֵל:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לד">לד</span>
וְרָחֵל נְסִיבַת יָת צַלְמָנַיָּא וְשַׁוִּתִּנּוּן בַּעֲבִיטָא דְגַמְלָא וִיתִיבַת עֲלֵיהוֹן וּמַשִּׁישׁ לָבָן יָת כָּל מַשְׁכְּנָא וְלָא אַשְׁכָּח:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לה">לה</span>
וַאֲמֶרֶת לַאֲבוּהָא לָא יִתְקֵף בְּעֵינֵי רִבּוֹנִי אֲרֵי לָא אִכּוּל לְמֵיקַם מִן קֳדָמָךְ אֲרֵי אֹרַח נְשִׁין לִי וּבְלַשׁ וְלָא אַשְׁכַּח יָת צַלְמָנַיָּא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לו">לו</span>
וּתְקֵיף לְיַעֲקֹב וּנְצָא עִם לָבָן וַאֲתֵיב יַעֲקֹב וַאֲמַר לְלָבָן מַה חוֹבִי מַה סוּרְחָנִי אֲרֵי רְדַפְתָּא בַּתְרָי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לז">לז</span>
אֲרֵי מַשִּׁשְׁתָּא יָת כָּל מָנַי מָה אַשְׁכַּחְתָּא מִכֹּל מָנֵי בֵיתָךְ שַׁוִּי הָכָא קֳדָם אַחַי וְאַחָיךְ וְיוֹכִיחוּן בֵּין תַּרְוָנָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לח">לח</span>
דְּנַן עֶסְרִין שְׁנִין אֲנָא עִמָּךְ רְחֵלָיךְ וְעִזָּיךְ לָא אַתְכִּילוּ וְדִכְרֵי עָנָךְ לָא אֲכָלִית:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, לט">לט</span>
דִּתְבִירָא לָא אַיְתֵיתִי לְוָתָךְ דַּהֲוַת שָׁגְיָא מִמִּנְיָנָא מִנִּי אַתְּ בָּעֵי לַהּ נְטָרִית בִּימָמָא וּנְטָּרִית בְּלֵילְיָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מ">מ</span>
הֲוֵיתִי בִימָמָא אֲכַלְנִי שַׁרְבָא וּגְלִידָא (הֲוָה) נָחֵית עֲלַי בְּלֵילְיָא וּנְדַד שִׁנְתִּי מֵעֵינָי:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מא">מא</span>
דְּנַן לִי עֶשְׂרִין שְׁנִין בְּבֵיתָךְ פְּלָחִתָּךְ אַרְבַּע עֶשְׂרֵי שְׁנִין בְּתַרְתֵּין בְּנָתָךְ וְשִׁתְּ שְׁנִין בְּעָנָךְ וְאַשְׁנֵיתָא יָת אַגְרִי עֲשַׂר זִמְנִין:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מב">מב</span>
אִילוּלָא פוֹן אֱלָהֵהּ דְּאַבָּא אֱלָהֵהּ דְּאַבְרָהָם וּדְדָחִיל לֵהּ יִצְחָק הֲוָה בְּסַעְדִּי אֲרֵי כְעַן רֵיקָן שִׁלַּחְתָּנִי יָת עַמְלִי וְיָת לֵיאוּת יְדַי גְלֵי קֳדָם יְיָ וְאוֹכַח בְּרַמְשָׁא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מג">מג</span>
וַאֲתֵיב לָבָן וַאֲמַר לְיַעֲקֹב בְּנָתָא בְּנָתַי וּבְנַיָּא בְנַי וְעָנָא עָנִי וְכֹל דִּי אַתְּ חָזֵי דִּילִי הוּא וְלִבְנָתַי מָה אֶעְבֵּיד לְאִלֵּין יוֹמָא דֵין אוֹ לִבְנֵיהֶן דִּילִידָן:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מד">מד</span>
וּכְעַן אֱתָא נִגְזַר קְיָם אֲנָא וְאָתְּ וִיהֵי לְסָהִיד בֵּינִי וּבֵינָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מה">מה</span>
וּנְסִיב יַעֲקֹב אַבְנָא וּזְקָפַהּ קָמָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מו">מו</span>
וַאֲמַר יַעֲקֹב לַאֲחוֹהִי לְקוּטוּ אַבְנִין וּנְסִיבוּ אַבְנִין וַעֲבָדוּ דְּגוֹרָא וַאֲכָלוּ תַמָּן עַל דְּגוֹרָא:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מז">מז</span>
וּקְרָא לֵהּ לָבָן יְגַר שָׂהֲדוּתָא וְיַעֲקֹב קְרָא לֵהּ גַּלְעֵד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מח">מח</span>
וַאֲמַר לָבָן דְּגוֹרָא הָדֵין סָהִיד בֵּינִי וּבֵינָךְ יוֹמָא דֵּין עַל כֵּן קְרָא שְׁמֵהּ גַּלְעֵד:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, מט">מט</span>
וְסָכוּתָא דִּי אֲמַר יִסֶּךְ מֵימְרָא דַּיְיָ בֵּינִי וּבֵינָךְ אֲרֵי נִתכַּסִּי גּבַר מֵחַבְרֵהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, נ">נ</span>
אִם תְּעַנֵּי יָת בְּנָתַי וְאִם תִּסַּב נְשִׁין עַל בְּנָתַי לֵית אֱנַשׁ עִמָּנָא חָזֵי מֵימְרָא דַּיְיָ סָהִיד בֵּינִי וּבֵינָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, נא">נא</span>
וַאֲמַר לָבָן לְיַעֲקֹב הָא דְּגוֹרָא הָדֵין וְהָא קַמְתָא דִּי אֲקֵימִית בֵּינִי וּבֵינָךְ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, נב">נב</span>
סָהִיד דְּגוֹרָא הָדֵין וְסָהֲדָא קָמָא אִם אֲנָא לָא אֶעְבַּר לְוָתָךְ יָת דְּגוֹרָא הָדֵין וְאִם אַתְּ לָא תֵעִבַּר לְוָתִי יָת דְּגוֹרָא הָדֵין וְיָת קַמְתָא הָדָא לְבִישׁוּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, נג">נג</span>
אֱלָהֵהּ דְּאַבְרָהָם וֵאֱלָהֵהּ דְּנָחוֹר יְדוּנוּן בֵּינָנָא אֱלָהֵהּ דַּאֲבוּהוֹן וְקַיֵּים יַעֲקֹב בִּדְדָחִיל לֵהּ אֲבוּהִי יִצְחָק:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לא, נד">נד</span>
וּנְכֵס יַעֲקֹב נִכְסָתָא בְּטּוּרָא וּקְרָא לַאֲחוֹהִי לְמֵיכַל לַחְמָא וַאֲכָלוּ לַחְמָא וּבִיתוּ בְּטוּרָא:<p dir="rtl">
<h3 dir="rtl" id="i_onqelus, פרשת ויצא, פרק לב">פרק-לב</h3><p dir="rtl">
<span dir="rtl" class="inlineHeader" id="i_onqelus, פרשת ויצא, פרק לב, א">א</span>
וְאַקְדֵּם לָבָן בְּצַפְרָא וּנְשַׁק לִבְנוֹהִי וְלִבְנָתֵהּ וּבָרִיךְ יָתְהֵן וַאֲזַל וְתַב לָבָן לְאַתְרֵהּ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לב, ב">ב</span>
וְיַעֲקֹב אֲזָל לְאָרְחֵהּ וַעֲרָעוּ בֵהּ מַלְאָכַיָּא דַּיְיָ:<p dir="rtl">
<span dir="rtl" class="inlineHeader" id="i_onqelus, פרשת ויצא, פרק לב, ג">ג</span>
וַאֲמַר יַעֲקֹב כַּד חֲזָנוּן מַשְׁרִיתָא מִן קֳדָם יְיָ דֵּין וּקְרָא שְׁמָא דְאַתְרָא הַהוּא מַחֲנָיִם: <B>[פפפ]</B><p dir="rtl">
<h2 dir="rtl" id="i_onqelus, פרשת וישלח">פרשת וישלח</h2><p dir="rtl">
<h3 dir="rtl" id="i_onqelus, פרשת וישלח, המשך פרק לב">המשך פרק לב</h3><p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ד">ד</span>
וּשְׁלַח יַעֲקֹב אִזְגַּדִּין קֳדָמוֹהִי לְוַת עֵשָׂו אֲחוּהִי לְאַרְעָא דְשֵׂעִיר לַחֲקַל דְאֱדוֹם:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ה">ה</span>
וּפַקִּיד יָתְהוֹן לְמֵימָר כְּדֵין תֵּימְרוּן לְרִבּוֹנִי לְעֵשָׂו כִּדְנַן אֲמַר עַבְדָּךְ יַעֲקֹב עִם לָבָן דָּרִית וְאוֹחָרִית עַד כְּעָן:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ו">ו</span>
וַהֲוָה לִי תּוֹרִין וַחֲמָרִין עָאן וְעַבְדִּין וְאַמְהָן וּשְׁלָחִית לְחַוָּאָה לְרִבּוֹנִי לְאַשְׁכָּחָא רַחֲמִין בְּעֵינָךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ז">ז</span>
וְתָבוּ אִזְגַּדַּיָּא לְוַת יַעֲקֹב לְמֵימָר אֲתֵינָא לְוַת אָחוּךְ לְוַת עֵשָׂו וְאַף אָתֵי לְקַדָּמוּתָךְ וְאַרְבַּע מְאָה גַּבְרָא עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ח">ח</span>
וּדְחִיל יַעֲקֹב לַחֲדָא וַעֲקַת לֵהּ וּפַלִּיג יָת עַמָּא דִּי עִמֵּהּ וְיָת עָנָא וְיָת תּוֹרֵי וְגַמְלַיָּא לִ:תרֵין מַשִּׁירְיָן:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ט">ט</span>
וַאֲמַר אִם יֵיתֵי עֵשָׂו לְמַשְׁרִיתָא חֲדָא וְיִמְחִנֵּהּ וִיהֵי <span class="booklinks" onclick="sendBookLink(this)" onmouseover="setBookLinkTitle(this)">(נ''י וְיִמְחֵנַּהּ וּתְהִי)</span> מַשְׁרִיתָא דְאִשְׁתָּאַר לְשֵׁיזָבָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, י">י</span>
וַאֲמַר יַעֲקֹב אֱלָהֵהּ דְּאַבָּא אַבְרָהָם וֵאֱלָהֵהּ דְּאַבָּא יִצְחָק יְיָ דִּי אֲמַר לִי תּוּב לְאַרְעָךְ וּלְיַלָּדוּתָךְ וְאוֹטֵיב עִמָּךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יא">יא</span>
זְעִירָן זָכוּתַי מִכֹּל חִסְדִּן וּמִכָּל טַבְוָן דִּי עֲבַדְתָּ עִם עַבְדָּךְ אֲרֵי יְחִידִי עֲבָרִית יָת יַרְדְּנָא הָדֵין וּכְעַן הֲוֵיתִי לִתְרֵין <span class="booklinks" onclick="sendBookLink(this)" onmouseover="setBookLinkTitle(this)">(נ''י לְתַרְתֵּין)</span> מַשִּׁרְיָן:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יב">יב</span>
שֵׁזַבְנִי כְעַן מִידָא דְאָחִי מִידָא דְעֵשָׁו אֲרֵי דַחֵל אֲנָא מִנֵּהּ דִּילְמָא יֵיתֵי וְיִמְחִנַּנִי אִמָּא עַל בְּנַיָּא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יג">יג</span>
וְאַתְּ אֲמַרְתָּ אוֹטָבָא אוֹטִיב עִמָּךְ וֶאֱשַׁוֵּי יָת בְּנָיךְ סַגִּיאִין כְּחַלָּא דְיַמָּא דִּי לָא יִתִּמְנוּן מִסַּגִּי:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יד">יד</span>
וּבָת תַּמָּן בְּלֵילְיָא הַהוּא וּנְסִיב מִן דְּאַיְתִי בִּידֵהּ תִּקְרֻבְתָּא לְעֵשָׂו אֲחוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, טו">טו</span>
עִזֵּי מָאתָן וּתְיָשַׁיָא עֶסְרִין רְחֵלִין מָאתָן וְדִכְרִין עֶסְרִין:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, טז">טז</span>
גַּמְלֵי מֶנְקָתָא וּבְנֵיהוֹן תְּלָתִין תּוֹרְתָא אַרְבְּעִין וְתוֹרֵי עַסְרָא אַתְנָן עֶסְרִין וְעִירֵי עַסְרָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יז">יז</span>
וִיהַב בְּיַד עַבְדּוֹהִי עֶדְרָא עֶדְרָא בִּלְחוֹדוֹהִי וַאֲמַר לְעַבְדּוֹהִי עִבָּרוּ קֳדָמַי וּרְוָחָא תְּשַׁווּן בֵּין עֶדְרָא וּבֵין עֶדְרָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יח">יח</span>
וּפַקִד יָת קַדְמָאָה לְמֵימָר אֲרֵי יְעַרְעִנָּךְ עֵשָׂו אָחִי וּשְׁאֵלִנָּךְ לְמֵימָר לְמָן אַתְּ וּלְאָן אַתְּ אָזֵל וּלְמָן אִלֵּין דִּקֳדָמָךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, יט">יט</span>
וְתֵימַר לְעַבְדָךְ לְיַעֲקֹב תִּקְרֻבְתָּא הִיא דִמְשַׁלְּחָא לְרִבּוֹנִי לְעֵשָׂו וְהָא אַף הוּא אָתֵי בַתְרָנָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כ">כ</span>
וּפַקִּיד אַף יָת תִּנְיָנָא אַף יָת תְּלִיתָאָה אַף יָת כָּל דְּאָזְלִין בָּתַר עֲדָרַיָּא לְמֵימָר כְּפִתְגָּמָא הָדֵין תְּמַלְּלוּן עִם עֵשָׂו כַּד תַּשְׁכְּחוּן יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כא">כא</span>
וְתֵימְרוּן אַף הָא עַבְדָּךְ יַעֲקֹב אָתֵי בַתְרָנָא אֲרֵי אֲמַר אַנְחִנֵּהּ לְרוּגְזֵהּ בְּתִקְרֻבְתָּא דְּאָזְלַת קֳדָמַי וּבָתַר כֵּן אֶחֱזֵי אַפּוֹהִי מָאִים יִסַּב אַפָּי:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כב">כב</span>
וַעֲבָרַת תִּקְרֻבְתָּא עַל אַפּוֹהִי וְהוּא בָת בְּלֵילְיָא הַהוּא בְּמַשְׁרִיתָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כג">כג</span>
וְקָם בְּלֵילְיָא הוּא וּדְבַר יָת תַּרְתֵּין נְשׁוֹהִי וְיָת תַּרְתֵּין לְחֵינָתֵהּ וְיָת חַד עֲסַר בְּנוֹהִי וַעֲבַר יָת מַעֲבַר יוּבְקָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כד">כד</span>
וּדְבָרִנּוּן וְעַבָּרִנּוּן יָת נַחְלָא וְאַעְבַּר יָת דִּילֵהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כה">כה</span>
וְאִשְׁתָּאַר יַעֲקֹב בִּלְחוֹדוֹהִי וְאִשְׁתַּדֵּל גַּבְרָא עִמֵּהּ עַד דִּסְלֵק צַפְרָא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כו">כו</span>
וַחֲזָא אֲרֵי לָא יָכִיל לֵהּ וּקְרֵב בִּפְתֵי יַרְכֵּהּ וְזָע פְּתֵי יַרְכָּא דְיַעֲקֹב בְּאִשְׁתַּדָּלוּתֵהּ עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כז">כז</span>
וַאֲמַר שַׁלְּחַנִּי אֲרֵי סְלִיק צַפְרָא וַאֲמַר לָא אֲשַׁלְחִנָךְ אֶלָּהֵין בֵּרַכְתָּנִי:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כח">כח</span>
וַאֲמַר לֵהּ מָה שְׁמָךְ וַאֲמַר יַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, כט">כט</span>
וַאֲמַר לָא יַעֲקֹב יִתְאֲמַר עוֹד שְׁמָךְ אֶלָּהֵין יִשְׂרָאֵל אֲרֵי רַבְרְבַת קֳדָם יְיָ וְעִם גּוּבְרַיָּא וִיכָלְתָּא:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, ל">ל</span>
וּשְׁאֵל יַעֲקֹב וַאֲמַר חַוִּי כְעַן שְׁמָךְ וַאֲמַר לְמָה דְנַן אַתְּ שָׁאֵל לִשְׁמִי וּבָרִיךְ יָתֵהּ תַּמָּן:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, לא">לא</span>
וּקְרָא יַעֲקֹב שְׁמָא דְאַתְרָא פְּנִיאֵל אֲרֵי חֲזֵיתִי מַלְאָכַיָּא דַּיְיָ אַפִּין בְּאַפִּין וְאִשְׁתְּזָבַת נַפְשִׁי:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, לב">לב</span>
וּדְנַח לֵהּ שִׁמְשָׁא כְּמָא דִּי עֲבַר יָת פְּנוּאֵל וְהוּא מַטְלַע עַל יַרְכֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, המשך פרק לב, לג">לג</span>
עַל כֵן לָא יֵיכְלוּן בְּנֵי יִשְׂרָאֵל יָת גִּידָא דְנַשְׁיָא דִּי עַל פְּתֵי יַרְכָּא עַד יוֹמָא הָדֵין אֲרֵי קְרֵיב בִּפְתֵי יַרְכָּא דְיַעֲקֹב בְּגִידָא דְנַשְׁיָא:<p dir="rtl">
<h3 dir="rtl" id="i_onqelus, פרשת וישלח, פרק לג">פרק-לג</h3><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, א">א</span>
וּזְקַף יַעֲקֹב עֵינוֹהִי וַחֲזָא וְהָא עֵשָׂו אֲתָא וְעִמֵּהּ אַרְבַּע מְאָה גֻּבְרִין וּפַלִּיג יָת בְּנַיָּא עַל לֵאָה וְעַל רָחֵל וְעַל תַּרְתֵּין לְחֵינָתָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ב">ב</span>
וְשַׁוִּי יָת לְחֵינָתָא וְיָת בְּנֵיהֶן קַדְמָאִין וְיָת לֵאָה וּבְנָהָא בַּתְרָאִין וְיָת רָחֵל וְיָת יוֹסֵף בַּתְרָאִין:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ג">ג</span>
וְהוּא עֲבַר קֳדָמֵיהוֹן וּסְגִיד עַל אַרְעָא שְׁבַע זִמְנִין עַד מִקְרְבֵהּ עַד <span class="booklinks" onclick="sendBookLink(this)" onmouseover="setBookLinkTitle(this)">(נ''י לְוַת)</span> אֲחוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ד">ד</span>
וּרְהַט עֵשָׂו לְקַדָּמוּתֵהּ וְגַפְּפֵהּ וּנְפַל עַל צַוְּארֵהּ וְנַשְׁקֵהּ וּבְכוֹ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ה">ה</span>
וּזְקַף יָת עֵינוֹהִי וַחֲזָא יָת נְשַׁיָּא וְיָת בְּנַיָּא וַאֲמַר מָן אִלֵּין לָךְ וַאֲמַר בְּנַיָּא דִּי חַן יְיָ יָת עַבְדָּךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ו">ו</span>
וּקְרִיבָן לְחֵינָתָא אִנוּן וּבְנֵיהֶן וּסְגִידוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ז">ז</span>
וּקְרִיבָא אַף לֵאָה וּבְנָהָא וּסְגִידוּ וּבָתַר כֵּן קְרֵיב יוֹסֵף וְרָחֵל וּסְגִידוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ח">ח</span>
וַאֲמַר מָן לָךְ כָּל מַשְׁרִיתָא הָדֵין דִּי עֲרָעִית וַאֲמַר לְאַשְׁכָּחָא רַחֲמִין בְּעֵינֵי רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, ט">ט</span>
וַאֲמַר עֵשָׂו אִית לִי סַגִּי אָחִי אַצְלַח בְּדִילָךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, י">י</span>
וַאֲמַר יַעֲקֹב בְּבָעוּ אִם כְּעַן אַשְׁכָּחִית רַחֲמִין בְּעֵינָיךְ וּתְקַבֵּל תִּקְרֻבְתִּי מִן יְדִי אֲרֵי עַל כֵּן חֲזִתִּנּוּן לְאַפָּיךְ כְּחֵיזוּ אַפֵּי רַבְרְבַיָּא וְאִתְרְעֵית לִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יא">יא</span>
קַבֵּל כְּעַן יָת תִּקְרֻבְתִּי דְּאִתּוֹתִיאַת לָךְ אֲרֵי רַחִים עֲלַי (קֳדָם) יְיָ וַאֲרֵי אִית לִי כֹלָּא וְאַתְקֵף בֵּהּ וְקַבִּיל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יב">יב</span>
וַאֲמַר נִטַל וְנֵהָךְ וְאֵיהַךְ לְקָבְלָךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יג">יג</span>
וַאֲמַר לֵהּ רִבּוֹנִי יְדַע אֲרֵי יָנְקַיָּא רַכִּיכִין וְעָנָא וְתוֹרֵי מֵינִקְתָּא עָלָי וּדְחוֹקִנּוּן יוֹמָא חַד וִימוּתוּן כָּל עָנָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יד">יד</span>
יְעִבַּר כְּעַן רִבּוֹנִי קֳדָם עַבְדֵּהּ וַאֲנָא אֱדַבֵּר בְּנִיחַ לְרֶגֶל עוֹבַדְתָּא דִּי קֳדָמַי וּלְרֶגֶל יָנְקַיָּא עַד דִּי אֵעוֹל לְוַת רִבּוֹנִי לְשֵׂעִיר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, טו">טו</span>
וַאֲמַר עֵשָׂו אֶשְׁבּוֹק כְּעַן עִמָּךְ מִן עַמָּא דְּעִמִּי וַאֲמַר לְמָא דְנַן אַשְׁכַּח רַחֲמִין בְּעֵינֵי רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, טז">טז</span>
וְתַב בְּיוֹמָא הַהוּא עֵשָׂו לְאָרְחֵהּ לְשֵׂעִיר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יז">יז</span>
וְיַעֲקֹב נְטַל לְסֻכּוֹת וּבְנָא לֵהּ בֵּיתָא וְלִבְעִירֵהּ עֲבַד מְטַלָּן עַל כֵּן קְרָא שְׁמָא דְאַתְרָא סֻכּוֹת: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יח">יח</span>
וַאֲתָא יַעֲקֹב שְׁלִים קַרְתָּא דִּשְׁכֶם דִּי בְּאַרְעָא דִּכְנָעַן בְּמֵיתֵהּ מִפַּדַּן דַּאֲרָם וּשְׁרָא לָקֳבֵל (אַפֵּי) קַרְתָּא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, יט">יט</span>
וּזְבַן יָת אַחֲסָנַת חַקְלָא דִּי פְרַס תַּמָּן מַשְׁכְּנֵהּ מִידָא דִּבְנֵי חֲמוֹר אֲבוּהִי דִּשְׁכֶם בְּמֵאָה חוּרְפָן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לג, כ">כ</span>
וַאֲקֵם תַּמָּן מַדְבְּחָא וּפְלַח עֲלוֹהִי קֳדָם אֵל אֱלָהָא דְיִשְׂרָאֵל:<p dir="rtl">
<h3 dir="rtl" id="i_onqelus, פרשת וישלח, פרק לד">פרק-לד</h3><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, א">א</span>
וּנְפָקַת דִּינָה בַּת לֵאָה דִּי יְלִידַת לְיַעֲקֹב לְמֶחֱזֵי בִּבְנַת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ב">ב</span>
וַחֲזָא יָתַהּ שְׁכֶם בַּר חֲמוֹר חִוָאָה רַבָּא דְאַרְעָא וּדְבַר יָתַהּ וּשְׁכִיב יָתַהּ וְעַנְיַהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ג">ג</span>
וְאִתְרְעִיאַת נַפְשֵׁהּ בְּדִינָה בַּת יַעֲקֹב וּרְחֵים יָת עוּלֶמְתָּא וּמַלִּיל עַל לִבָּא דְעוּלֶמְתָּא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ד">ד</span>
וַאֲמַר שְׁכֶם לַחֲמוֹר אֲבוּהִי לְמֵימָר סַב לִי יָת עוּלֶמְתָּא הָדָא לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ה">ה</span>
וְיַעֲקֹב שְׁמַע אֲרֵי סָאֵיב יָת דִּינָה בְרַתֵּהּ וּבְנוֹהִי הֲווֹ עִם גֵּיתוֹהִי בְּחַקְלָא וְשָׁתִיק יַעֲקֹב עַד מֵיתֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ו">ו</span>
וּנְפַק חֲמוֹר אֲבוּהִי דִּשְׁכֶם לְוַת יַעֲקֹב לְמַלָּלָא עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ז">ז</span>
וּבְנֵי יַעֲקֹב עַלּוּ מִן חַקְלָא כַּד שְׁמָעוּ וְאִתְנְסִיסוּ גֻּבְרַיָּא וּתְקֵיף לְהוֹן לַחֲדָא אֲרֵי קְלָנָא עֲבַד בְּיִשְׂרָאֵל לְמִשְׁכַּב עִם בַּת יַעֲקֹב וְכֵן לָא כָשַׁר לְאִתְעֲבָדָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ח">ח</span>
וּמַלִּיל חֲמוֹר עִמְּהוֹן לְמֵימָר שְׁכֶם בְּרִי אִתְרְעִיאַת נַפְשֵׁהּ בִּבְרַתְּכוֹן הָבוּ כְעַן יָתַהּ לֵהּ לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ט">ט</span>
וְתִתְחַתְּנוּן בָּנָא בְּנָתֵיכוֹן תִּתְּנוּן לָנָא וְיָת בְּנָתָנָא תִּסְבוּן לְכוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, י">י</span>
וְעִמָּנָא תֵּתְבוּן וְאַרְעָא תְּהֵי קֳדָמֵיכוֹן תִּיבוּ וְעֲבִידוּ בַהּ סְחוֹרְתָּא וְאַחֲסִינוּ בַּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יא">יא</span>
וַאֲמַר שְׁכֶם לַאֲבוּהָא וּלְאַחָהָא אַשְׁכַּח רַחֲמִין בְּעֵינֵיכוֹן וְדִי תֵימְרוּן לִי אֶתֵּן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יב">יב</span>
אַסְגוּ עָלַי לַחֲדָא מוֹהֲרִין וּמַתְּנָן וְאֶתֵּן כְּמָא דִּי תֵימְרוּן לִי וְהָבוּ לִי יָת עוּלֶמְתָּא:לאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יג">יג</span>
וַאֲתִיבוּ בְנֵי יַעֲקֹב יָת שְׁכֶם וְיָת חֲמוֹר אֲבוּהִי בְּחָכְמְתָא וּמַלִּילוּ דִּי סָאֵב יָת דִּינָה אֲחָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יד">יד</span>
וַאֲמָרוּ לְהוֹן לָא נִכּוּל לְמֶעְבַּד פִּתְגָּמָא הָדֵין לְמִתַּן יָת אֲחָתָנָא לִגְבַר דִּי לֵיהּ עָרְלְתָא אֲרֵי חִסּוּדָא הִיא לָנָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, טו">טו</span>
בְּרַם בְּדָא נִתְפֵּס לְכוֹן אִם תֶּהֱווֹן כְּוָתָנָא לְמִגְזַר לְכוֹן כָּל דְּכוּרָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, טז">טז</span>
וְנִתַּן יָת בְּנָתָנָא לְכוֹן וְיָת בְּנָתֵיכוֹן נִסַּב לָנָא וְנִתּוּב עִמְּכוֹן וְנֵיהֵי לְעַמָּא חָד:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יז">יז</span>
וְאִם לָא תְקַבְּלוּן מִנָּנָא לְמִגְזָר וּנְדַבֵּר יָת בְּרַתָּנָא וְנֵזֵיל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יח">יח</span>
וּשְׁפָרוּ פִּתְגָּמֵיהוֹן בְּעֵינֵי חֲמוֹר וּבְעֵינֵי שְׁכֶם בַּר חֲמוֹר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, יט">יט</span>
וְלָא אוֹחַר עוּלֵימָא לְמֶעְבַּד פִּתְגָּמָא אֲרֵי אִתְרְעִי בְּבַת יַעֲקֹב וְהוּא יַקִּיר מִכֹּל בֵּית אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כ">כ</span>
וַאֲתָא חֲמוֹר וּשְׁכֶם בְּרֵהּ לִתְרַע קַרְתְּהוֹן וּמַלִּילוּ עִם אֲנָשֵׁי קַרְתְּהוֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כא">כא</span>
גֻּבְרַיָּא הָאִלֵּין שָׁלְמִין אִנּוּן עִמָּנָא וִיתִיבוּן בְּאַרְעָא וְיַעְבְּדוּן בַּהּ סְחוֹרְתָא וְאַרְעָא הָא פְתָיוּת יְדִין קֳדָמֵיהוֹן יָת בְּנָתֵיהוֹן נִסַּב לָנָא לִנְשִׁין וְיָת בְּנָתָנָא נִתֵּן לְהוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כב">כב</span>
בְּרַם בְּדָא יִתָּפְסוּן לָנָא גּוּבְרַיָּא לְמִתַּב עִמָּנָא לְמֶהֱוֵי לְעַמָּא חָד בְּמִגְזַר לָנָא כָּל דְּכוּרָא כְּמָא דִּי אִנּוּן גְּזִירִין:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כג">כג</span>
גֵּיתֵיהוֹן וְקִנְיָנְהוֹן וְכָל בְּעִירְהוֹן הֲלָא דִּילָנָא אִנּוּן בְּרַם נִתְפֵּס לְהוֹן וִיתִיבוּן עִמָּנָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כד">כד</span>
וְקַבִּילוּ מִן חֲמוֹר וּמִן שְׁכֶם בְּרֵהּ כָּל נָפְקֵי תְּרַע קַרְתֵּהּ וּגְזָרוּ כָּל דְּכוּרָא כָּל נָפְקֵי תְּרַע קַרְתֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כה">כה</span>
וַהֲוָה בְיוֹמָא תְלִיתָאָה כַּד תְּקִיפוּ עֲלֵיהוֹן כֵּאבֵיהוֹן וּנְסִיבוּ תְרֵין בְּנֵי יַעֲקֹב שִׁמְעוֹן וְלֵוִי אֲחֵי דִּינָה גְּבַר חַרְבֵּהּ וְעַלּוּ עַל קַרְתָּא דְּיָתְבוּן לְרָחֲצָן וּקְטָלוּ כָּל דְּכוּרָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כו">כו</span>
וְיָת חֲמוֹר וְיָת שְׁכֶם בְּרֵהּ קְטָלוּ לְפִתְגַּם דְּחָרֶב וּדְבָרוּ יָת דִּינָה מִבֵּית שְׁכֶם וּנְפָקוּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כז">כז</span>
בְּנֵי יַעֲקֹב עַלּוּ לְחַלָּצָא קָטִילַיָּא וּבְזוֹ קַרְתָּא דִּי סָאִיבוּ אֲחָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כח">כח</span>
יָת עָנְהוֹן וְיָת תּוֹרְהוֹן וְיָת חֲמָרֵיהוֹן וְיָת דִּי בְקַרְתָּא וְיָת דִּי בְחַקְלָא בְּזוֹ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, כט">כט</span>
וְיָת כָּל נִכְסֵיהוֹן וְיָת כָּל טַפְלְהוֹן וְיָת נְשֵׁיהוֹן שְׁבוֹ וּבְזוֹ וְיָת כָּל דִּי בְבֵיתָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, ל">ל</span>
וַאֲמַר יַעֲקֹב לְשִׁמְעוֹן וּלְלֵוִי עֲכַרְתּוּן יָתִי לְמִתַּן דְּבָבוּ בֵּינָנָא וּבֵין יָתְבֵי אַרְעָא בִּכְנַעֲנָאָה וּבַפְּרִזָּאָה וַאֲנָא עַם דְּמִנְיַן וְיִתְכַּנְשׁוּן עֲלַי וְיִמְחִנּוּנִי וְאֶשְׁתֵּצֵי אֲנָא וְאֱנַשׁ בֵּיתִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לד, לא">לא</span>
וַאֲמָרוּ הַכְנָפְקַת בָּרָא יִתְעֲבֵד <span class="booklinks" onclick="sendBookLink(this)" onmouseover="setBookLinkTitle(this)">(נ''א יַעְבֵּד יָת אַחָתָנָא)</span> לַאֲחָתָנָא: <B>[פ]</B><p dir="rtl">
<h3 dir="rtl" id="i_onqelus, פרשת וישלח, פרק לה">פרק-לה</h3><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, א">א</span>
וַאֲמַר יְיָ לְיַעֲקֹב קוּם סַק לְבֵית אֵל וְתִיב תַּמָן וְעִבֵּד תַּמָן מַדְבְּחָא לֵאלָהָא דְאִתְגְלִי לָךְ בְּמֵעִרְקָךְ מִן קֳדָם עֵשָׂו אָחוּךְ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ב">ב</span>
וַאֲמַר יַעֲקֹב לֶאֱנַשׁ בֵּיתֵהּ וּלְכֹל דִּי עִמֵּהּ אַעְדוּ יָת טַעֲוַת עַמְמַיָּא דִי בֵינֵיכוֹן וְאִדַכּוּ וְשַׁנּוּ כְּסוּתְכוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ג">ג</span>
וְנֵקוֹם וְנִסַּק לְבֵית אֵל וְאֶעְבֵּד תַּמָּן מַדְבְּחָא לֵאלָהָא דְקַבִּיל צְלוֹתִי בְּיוֹמָא דְעַקְתִי וַהֲוָה מֵימְרֵהּ בְּסַעְדִי בְּאָרְחָא דִי אֲזָלִית:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ד">ד</span>
וִיהָבוּ לְיַעֲקֹב יָת כָּל טַעֲוַת עַמְמַיָּא דִי בִידֵיהוֹן וְיָת קָדָשַׁיָּא דִי בְאֻדְנֵיהוֹן וְטַּמַּר יָתְהוֹן יַעֲקֹב תְּחוֹת בָּטְמָא דִי עִם שְׁכֶם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ה">ה</span>
וּנְטָלוּ וַהֲוַת דַּחֲלָא דַיְיָ עַל עַמְמַיָא דִי בְּקִרְוֵי סַחֲרָנֵיהוֹן וְלָא רְדָפוּ בָּתַר בְּנֵי יַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ו">ו</span>
וַאֲתָא יַעֲקֹב לְלוּז דִּי בְאַרְעָא דִכְנַעַן הִיא בֵּית אֵל הוּא וְכָל עַמָּא דִי עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ז">ז</span>
וּבְנָא תַמָּן מַדְבְּחָא וּקְרָא לְאַתְרָא אֵל בֵּית אֵל אֲרֵי תַמָּן אִתְגְלֵי לֵהּ יְיָ בְּמֵעִרְקֵהּ מִן קֳדָם אָחוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ח">ח</span>
וּמִיתַת דְּבוֹרָה מֵנִקְתָּא דְרִבְקָה וְאִתְקְבָרַת מִלְרַע לְבֵית אֵל בְּשִׁפּוֹלֵי מֵישְׁרָא וּקְרָא שְׁמֵּהּ מֵישַׁר בָּכִיתָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, ט">ט</span>
וְאִתְגְלִי יְיָ לְיַעֲקֹב עוֹד בְּמֵיתוֹהִי מִפַּדַן אֲרָם וּבָרִיךְ יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, י">י</span>
וַאֲמַר לֵהּ יְיָ שְׁמָךְ יַעֲקֹב לָא יִתְקְרֵי שְׁמָךְ עוֹד יַעֲקֹב אֶלָהֵין יִשְׂרָאֵל יְהֵא שְׁמָךְ וּקְרָא יָת שְׁמֵהּ יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יא">יא</span>
וַאֲמַר לֵהּ יְיָ אֲנָא אֵל שַׁדַּי פּוּשׁ וּסְגֵי עַם וְכִנְשַׁת שִׁבְטִּין יְהֵא מִנָּךְ וּמַלְכִין דְשַׁלִּיטִין בְּעַמְמַיָּא מִנָּךְ יִפְקוּן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יב">יב</span>
וְיָת אַרְעָא דִי יְהָבִית לְאַבְרָהָם וּלְיִצְחָק לָךְ אֶתְּנִנַּהּ וְלִבְנָיךְ בַּתְרָךְ אֶתֵּן יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יג">יג</span>
וְאִסְתַּלַּק מֵעִלָּוֹהִי יְקָרָא דַיְיָ בְּאַתְרָא דִי מַלֵּיל עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יד">יד</span>
וַאֲקֵם יַעֲקֹב קַמְתָא בְּאַתְרָא דִי מַלִּיל עִמֵּהּ קָמַת אַבְנָא וְאַסִּיךְ עֲלַהּ נִסּוּכִין וַאֲרִיק עֲלַהּ מִשְׁחָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, טו">טו</span>
וּקְרָא יַעֲקֹב יָת שְׁמָא דְאַתְרָא דִי מַלִּיל עִמֵּהּ תַּמָּן יְיָ בֵּית אֵל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, טז">טז</span>
וּנְטָלוּ מִבֵּית אֵל וַהֲוָה עוֹד כְּרוּבַת אַרְעָא לְמֵיעַל לְאֶפְרָת וִילִידַת רָחֵל וְקַשִׁיאַת בְּמֵילְדַהּ:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יז">יז</span>
וַהֲוָה בְקַשְׁיוּתַהּ בְּמֵילְדַהּ וַאֲמֶרֶת לַהּ חָיְתָא לָא תִדְחֲלִי אֲרֵי אַף דֵּין לִיךְ בָּר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יח">יח</span>
וַהֲוָה בְּמִפַּק נַפְשַׁהּ אֲרֵי מִיתַת <span class="booklinks" onclick="sendBookLink(this)" onmouseover="setBookLinkTitle(this)">(נ''י מַיְתָא)</span> וּקְרַת שְׁמֵהּ בַּר דְוָי וַאֲבוּהִי קְרָא לֵהּ בִּנְיָמִין:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, יט">יט</span>
וּמִיתַת רָחֵל וְאִתְקְבָרַת בְּאֹרַח אֶפְרָת הִיא בֵּית לָחֶם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כ">כ</span>
וַאֲקֵים יַעֲקֹב קַמְתָא עַל קְבֻרְתַּהּ הִיא קָמַת קְבֻרְתָּא דְרָחֵל עַד יוֹמָא דֵין:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כא">כא</span>
וּנְטַל יִשְׂרָאֵל וּפְרַס מַשְׁכְּנֵהּ מִלְהַלָא לְמִגְדְלָא דְעֵדֶר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כב">כב</span>
 וַהֲוָה כַּד שְׁרָא יִשְׂרָאֵל בְּאַרְעָא הַהִיא וַאֲזַל רְאוּבֵן וּשְׁכִיב עִם בִּלְהָה לְחֵינָתָא דַאֲבוּהִי וּשְׁמַע יִשְׂרָאֵל וַהֲווֹ בְנֵי יַעֲקֹב תְּרֵי עֲסַר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כג">כג</span>
בְּנֵי לֵאָה בּוּכְרָא דְיַעֲקֹב רְאוּבֵן וְשִׁמְעוֹן וְלֵוִי וִיהוּדָה וְיִשָׂשׂכָר וּזְבֻלוּן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כד">כד</span>
בְּנֵי רָחֵל יוֹסֵף וּבִנְיָמִן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כה">כה</span>
וּבְנֵי בִלְהָה אַמְתָא דְרָחֵל דָּן וְנַפְתָּלִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כו">כו</span>
וּבְנֵי זִלְפָּה אַמְתָא דְלֵאָה גָּד וְאָשֵׁר אִלֵּין בְּנֵי יַעֲקֹב דִּי אִתְיְלִידוּ לֵהּ בְּפַדַן אֲרָם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כז">כז</span>
וַאֲתָא יַעֲקֹב לְוַת יִצְחָק אֲבוּהִי מַמְרֵא קִרְיַת אַרְבַּע הִיא חֶבְרוֹן דִּי דָר תַּמָּן אַבְרָהָם וְיִצְחָק:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כח">כח</span>
וַהֲווֹ יוֹמֵי יִצְחָק מְאָה וּתְמָנָן שְׁנִין:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לה, כט">כט</span>
וְאִתְנְגִיד יִצְחָק וּמִית וְאִתְכְּנִישׁ לְעַמֵהּ סִיב וּשְׂבַע יוֹמִין וּקְבָרוּ יָתֵהּ עֵשָׂו וְיַעֲקֹב בְּנוֹהִי: <B>[פ]</B><p dir="rtl">
<h3 dir="rtl" id="i_onqelus, פרשת וישלח, פרק לו">פרק-לו</h3><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, א">א</span>
וְאִלֵּין תּוּלְדַת עֵשָׂו הוּא אֱדוֹם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ב">ב</span>
עֵשָׂו נְסִיב יָת נְשׁוֹהִי מִבְּנַת כְּנָעַן יָת עָדָה בַּת אֵילוֹן חִתָּאָה וְיָת אָהֳלִיבָמָה בַּת עֲנָה בַּת צִבְעוֹן חִוָאָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ג">ג</span>
וְיָת בָּשְׂמַת בַּת יִשְׁמָעֵאל אֲחָתֵהּ דִנְבָיוֹת:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ד">ד</span>
וִילִידַת עָדָה לְעֵשָׂו יָת אֱלִיפָז וּבָשְׂמַת יְלִידַת יָת רְעוּאֵל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ה">ה</span>
וְאָהֳלִיבָמָה יְלִידַת יָת יְעוּשׁ וְיָת יַעְלָם וְיָת קֹרַח אִלֵּין בְּנֵי עֵשָׂו דִי אִתְיְלִידוּ לֵהּ בְּאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ו">ו</span>
וּדְבַר עֵשָׂו יָת נְשׁוֹהִי וְיָת בְּנוֹהִי וְיָת בְּנָתֵהּ וְיָת כָּל נַפְשַׁת בֵּיתֵהּ וְיָת גֵּיתוֹהִי וְיָת כָּל בְּעִירֵהּ וְיָת כָּל קִנְיָנֵהּ דִי קְנָא בְּאַרְעָא דִכְנָעַן וַאֲזַל לְאַרְעָא אוֹחֲרִי מִן קֳדָם יַעֲקֹב אָחוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ז">ז</span>
אֲרֵי הֲוָה קִנְיָנְהוֹן סַגִּי מִלְמִתַּב כַּחֲדָא וְלָא יְכִילַת אֲרַע תּוֹתָבוּתְהוֹן לְסוֹבָרָא יָתְהוֹן מִן קֳדָם גֵּיתֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ח">ח</span>
וִיתֵיב עֵשָׂו בְּטוּרָא דְשֵׂעִיר עֵשָׂו הוּא אֱדוֹם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ט">ט</span>
וְאִלֵּין תּוּלְדַת עֵשָׂו אֲבוּהוֹן דֶאֱדוֹמָאֵי בְּטוּרָא דְשֵׂעִיר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, י">י</span>
אִלֵּין שְׁמָהַת בְּנֵי עֵשָׂו אֱלִיפַז בַּר עָדָה אִתַּת עֵשָׂו רְעוּאֵל בַּר בָּשְׂמַת אִתַּת עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יא">יא</span>
וַהֲווֹ בְּנֵי אֱלִיפָז תֵּימָן אוֹמָר צְפוֹ וְגַעְתָּם וּקְנַז:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יב">יב</span>
וְתִמְנַע הֲוַת לְחֵינָתָא לֶאֱלִיפַז בַּר עֵשָׂו וִילִידַת לֶאֱלִיפַז יָת עֲמָלֵק אִלֵּין בְּנֵי עָדָה אִתַּת עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יג">יג</span>
וְאִלֵּין בְּנֵי רְעוּאֵל נַחַת וָזֶרַח שַׁמָּה וּמִזָה אִלֵּין הֲווֹ בְּנֵי בָשְׂמַת אִתַּת עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יד">יד</span>
וְאִלֵּין הֲווֹ בְּנֵי אָהֳלִיבָמָה בַת עֲנָה בַּת צִבְעוֹן אִתַּת עֵשָׂו וִילִידַת לְעֵשָׂו יָת יְעוּשׁ וְיָת יַעְלָם וְיָת קֹרַח:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, טו">טו</span>
אִלֵּין רַבְרְבֵי בְנֵי עֵשָׂו בְּנֵי אֱלִיפַז בּוּכְרָא דְעֵשָׂו רַבָּא תֵּימָן רַבָּא אוֹמָר רַבָּא צְפוֹ רַבָּא קְנַז:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, טז">טז</span>
רַבָּא קֹרַח רַבָּא גַעְתָּם רַבָּא עֲמָלֵק אִלֵּין רַבְרְבֵי אֱלִיפַז בְּאַרְעָא דֶאֱדוֹם אִלֵּין בְּנֵי עָדָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יז">יז</span>
וְאִלֵּין בְּנֵי רְעוּאֵל בַּר עֵשָׂו רַבָּא נַחַת רַבָּא זֶרַח רַבָּא שַׁמָה רַבָּא מִזָּה אִלֵּין רַבְרְבֵי רְעוּאֵל בְּאַרְעָא דֶאֱדוֹם אִלֵין בְּנֵי בָשְׂמַת אִתַּת עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יח">יח</span>
וְאִלֵּין בְּנֵי אָהֳלִיבָמָה אִתַּת עֵשָׂו רַבָּא יְעוּשׁ רַבָּא יַעְלָם רַבָּא קֹרַח אִלֵּין רַבְרְבֵי אָהֳלִיבָמָה בַּת עֲנָה אִתַּת עֵשָׂו:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, יט">יט</span>
אִלֵּין בְּנֵי עֵשָׂו וְאִלֵּין רַבְרְבָנֵיהוֹן הוּא אֱדוֹם: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כ">כ</span>
אִלֵּין בְּנֵי שֵׂעִיר חוֹרָאָה יָתְבֵי דְּאַרְעָא לוֹטָן וְשׁוֹבָל וְצִבְעוֹן וַעֲנָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כא">כא</span>
וְדִישׁוֹן וְאֵצֶר וְדִישָׁן אִלֵּין רַבְרְבֵי חוֹרָאֵי בְּנֵי שֵׂעִיר בְּאַרְעָא דֶאֱדוֹם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כב">כב</span>
וַהֲווֹ בְנֵי לוֹטָן חוֹרִי וְהֵימָם וַאֲחָתֵהּ דְלוֹטָן תִּמְנָע:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כג">כג</span>
וְאִלֵּין בְּנֵי שׁוֹבָל עַלְוָן וּמָנַחַת וְעֵיבָל שְׁפוֹ וְאוֹנָם:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כד">כד</span>
וְאִלֵּין בְּנֵי צִבְעוֹן וְאַיָּה וַעֲנָה הוּא עֲנָה דִּי אַשְׁכַּח יָתּ גִּבָּרַיָּא בְּמַדְבְּרָא כַּד הֲוָה רָעֵי יָת חֲמָרַיָּא לְצִבְעוֹן אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כה">כה</span>
וְאִלֵּין בְּנֵי עֲנָה דִּשֹׁן וְאָהֳלִיבָמָה בַּת עֲנָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כו">כו</span>
וְאִלֵּין בְּנֵי דִישָׁן חֶמְדָן וְאֶשְׁבָּן וְיִתְּרָן וּכְרָן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כז">כז</span>
אִלֵּין בְּנֵי אֵצֶר בִּלְהָן וְזַעֲוָן וַעֲקָן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כח">כח</span>
אִלֵּין בְּנֵי דִישָׁן עוּץ וַאֲרָן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, כט">כט</span>
אִלֵּין רַבְרְבֵי חוֹרָאָה רַבָּא לוֹטָן רַבָּא שׁוֹבָל רַבָּא צִבְעוֹן רַבָּא עֲנָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, ל">ל</span>
רַבָּא דִּשֹׁן רַבָּא אֵצֶר רַבָּא דִישָׁן אִלֵּין רַבְרְבֵי חוֹרָאָה לְרַבְרְבָנֵיהוֹן בְּאַרְעָא דְשֵׂעִיר: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לא">לא</span>
וְאִלֵּין מַלְכַיָּא דִי מְלִיכוּ בְּאַרְעָא דֶאֱדוֹם קֳדָם דִּי מְלַךְ מַלְכָּא לִבְנֵי יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לב">לב</span>
וּמְלַךְ בֶּאֱדוֹם בֶּלַע בַּר בְּעוֹר וְשׁוּם קַרְתֵּהּ דִּנְהָבָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לג">לג</span>
וּמִית בָּלַע וּמְלַךְ תְּחוֹתוֹהִי יוֹבָב בַּר זֶרַח מִבָּצְרָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לד">לד</span>
וּמִית יוֹבָב וּמְלַךְ תְּחוֹתוֹהִי חֻשָׁם מֵאַרְעָא דָרוֹמָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לה">לה</span>
וּמִית חֻשָׁם וּמְלַךְ תְּחוֹתוֹהִי הֲדַד בַּר בְּדַד דִקְטִיל יָת מִדְיָנָאֵי בְּחַקְלָא דְמוֹאָב וְשׁוּם קַרְתֵּהּ עֲוִית:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לו">לו</span>
וּמִית הֲדָד וּמְלַךְ תְּחוֹתוֹהִי שַׂמְלָה מִמַשְׂרֵקָה:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לז">לז</span>
וּמִית שַׂמְלָה וּמְלַךְ תְּחוֹתוֹהִי שָׁאוּל מֵרְחוֹבוֹת דְעַל פְּרָת:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לח">לח</span>
וּמִית שָׁאוּל וּמְלַךְ תְּחוֹתוֹהִי בַּעַל חָנָן בַּר עַכְבּוֹר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, לט">לט</span>
וּמִית בַּעַל חָנָן בַּר עַכְבּוֹר וּמְלַךְ תְּחוֹתוֹהִי הֲדַר וְשׁוּם קַרְתֵּהּ פָּעוּ וְשׁוּם אִתְּתֵהּ מְהֵיטַבְאֵל בַּת מַטְּרֵד בַת מְצָרֵף דַּהֲבָא:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, מ">מ</span>
וְאִלֵּין שְׁמָהַת רַבְרְבֵי עֵשָׂו לְזַרְעֲיָתְהוֹן לְאַתְרֵיהוֹן בִּשְׁמָהַתְהוֹן רַבָּא תִמְנָע רַבָּא עַלְוָה רַבָּא יְתֵת:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, מא">מא</span>
רַבָּא אָהֳלִיבָמָה רַבָּא אֵלָה רַבָּא פִּינֹן:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, מב">מב</span>
רַבָּא קְנַז רַבָּא תֵימָן רַבָּא מִבְצָר:<p dir="rtl">
<span dir="rtl" class="inlineHeader" id="i_onqelus, פרשת וישלח, פרק לו, מג">מג</span>
רַבָּא מַגְדִיאֵל רַבָּא עִירָם אִלֵּין רַבְרְבֵי אֱדוֹם לְמוֹתְבָנְהוֹן בְּאַרְעָא אַחֲסַנְתְּהוֹן הוּא עֵשָׂו אֲבוּהוֹן דֶאֱדוֹמָאֵי: <B>[פפפ]</B><p dir="rtl">
<h2 dir="rtl" id="i_onqelus, פרשת וישב">פרשת וישב</h2><p dir="rtl">
<h3 dir="rtl" id="i_onqelus, פרשת וישב, פרק לז">פרק-לז</h3><p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, א">א</span>
וִיתֵיב יַעֲקֹב בְּאַרְעָא תּוֹתָבוּת אֲבוּהִי בְּאַרְעָא דִכְנָעַן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ב">ב</span>
אִלֵּין תּוּלְדַת יַעֲקֹב יוֹסֵף בַּר שְׁבַע עַסְרֵי שְׁנִין (כַּד) הֲוָה רָעֵי עִם אֲחוֹהִי בַּעֲנָא וְהוּא מְרַבֵּי עִם בְנֵי בִלְהָה וְעִם בְּנֵי זִלְפָּה נְשֵׁי אֲבוּהִי וְאַיְתִי יוֹסֵף יָת דִּבְּהוֹן בִּישָׁא לְוַת אֲבוּהוֹן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ג">ג</span>
וְיִשְׂרָאֵל רְחֵם יָת יוֹסֵף מִכָּל בְּנוֹהִי אֲרֵי בַר חַכִּים הוּא לֵהּ וַעֲבַד לֵהּ כִּתּוּנָא דְפַסֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ד">ד</span>
וַחֲזוֹ אֲחוֹהִי אֲרֵי יָתֵהּ רְחֵם אֲבוּהוֹן מִכָּל אֲחוֹהִי וּסְנוֹ יָתֵהּ וְלָא צָבָן לְמַלָּלָא עִמֵּהּ לִשְׁלָם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ה">ה</span>
וַחֲלַם יוֹסֵף חֶלְמָא וְחַוִי לַאֲחוֹהִי וְאוֹסִיפוּ עוֹד סְנוֹ יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ו">ו</span>
וַאֲמַר לְהוֹן שְׁמָעוּ כְעַן חֶלְמָא הָדֵין דִּי חֲלֵימִית:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ז">ז</span>
וְהָא אֲנַחְנָא מְאַסְרִין אֱסָרָן בְּגוֹ חַקְלָא וְהָא קָמַת אֱסַרְתִּי וְאַף אִזְדְקָפַת וְהָא מִסְתַּחֲרָן אֱסָרָתְכוֹן וְסָגְדָן לֶאֱסַרְתִּי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ח">ח</span>
וַאֲמָרוּ לֵהּ אֲחוֹהִי הֲמַלְכוּ אַתְּ מְדַמֵּי לְמִמְלַךְ עָלָנָא אוֹ שׁוּלְטָּן אַתְּ סְבִיר לְמִשְׁלַט בָּנָא וְאוֹסִיפוּ עוֹד סְנוֹ יָתֵהּ עַל חֶלְמוֹהִי וְעַל פִּתְגָמוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ט">ט</span>
וַחֲלַם עוֹד חֶלְמָא אָחֲרָנָא וְאִשְׁתָּעֵי יָתֵהּ לַאֲחוֹהִי וַאֲמַר הָא חֲלֵמִית חֶלְמָא עוֹד וְהָא שִׁמְשָׁא וְסִהֲרָא וְחַד עֲשַׂר כּוֹכְבַיָּא סָגְדָן לִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, י">י</span>
וְאִשְׁתָּעֵי לַאֲבוּהִי וְלַאֲחוֹהִי וּנְזַף בֵּהּ אֲבוּהִי וַאֲמַר לֵהּ מָה חֶלְמָא הָדֵין דִּי חֲלֵמְתָּא הֲמֵיתָא נֵיתֵי אֲנָא וְאִמָּךְ וְאַחָיךְ לְמִסְגֻד לָךְ עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יא">יא</span>
וְקַנִּיאוּ בֵהּ אֲחוֹהִי וַאֲבוּהִי נְטַר יָת פִּתְגָמָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יב">יב</span>
וַאֲזָלוּ אֲחוֹהִי לְמִרְעֵי יָת עָנָא דַאֲבוּהוֹן בִּשְׁכֶם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יג">יג</span>
וַאֲמַר יִשְׂרָאֵל לְיוֹסֵף הֲלָא אַחָיךְ רָעָן בִּשְׁכֶם אֱתָא וְאֶשְׁלְחִנָּךְ לְוָתְהוֹן וַאֲמַר לֵהּ הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יד">יד</span>
וַאֲמַר לֵהּ אִיזֵל כְּעַן חֲזֵי יָת שְׁלָמָא דְאָחוּךְ וְיָת שְׁלָמָא דְעָנָא וַאֲתֶבְנִי פִּתְגָמָא וְשַׁלְחֵהּ מִמֵישַׁר חֶבְרוֹן וַאֲתָא לִשְׁכֶם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, טו">טו</span>
וְאַשְׁכְּחֵהּ גַבְרָא וְהָא תָעֵי בְּחַקְלָא וּשְׁאָלִנֵּהּ גַבְרָא לְמֵימָר מָה אַתְּ בָּעֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, טז">טז</span>
וַאֲמַר יָת אַחַי אֲנָא בָעֵי חַוִי כְעַן לִי הֵיכָא אִנּוּן רָעָן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יז">יז</span>
וַאֲמַר גַּבְרָא נְטָלוּ מִכָּא אֲרֵי שְׁמָעִית דְּאָמְרִין נֵיזֵל לְדֹתָן וַאֲזַל יוֹסֵף בָּתַר אֲחוֹהִי וְאַשְׁכְּחִנּוּן בְּדֹתָן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יח">יח</span>
וַחֲזוֹ יָתֵהּ מֵרָחִיק וְעַד לָא קְרֵיב לְוָתְהוֹן וְחַשִּׁיבוּ עֲלוֹהִי לְמִקְטְלֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, יט">יט</span>
וַאֲמָרוּ גְבַר לַאֲחוּהִי הָא מָרֵי חֶלְמַיָּא דֵיכִי אֲתָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כ">כ</span>
וכְעַן אֱתוֹ וְנִקְטְלִנֵּהּ וְנִרְמִנֵּהּ בַּחֲדָא מִן גֻּבַּיָּא וְנֵימַר חַיְתָא בִישְׁתָא אֲכַלְתֵּהּ וְנֶחֱזֵי מָה יְהוֹן בְּסוֹף חֶלְמוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כא">כא</span>
וּשְׁמַע רְאוּבֵן וְשֵׁזְבֵהּ מִידֵיהוֹן וַאֲמַר לָא נִקְטְלִנֵּהּ נְפָשׁ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כב">כב</span>
וַאֲמַר לְהוֹן רְאוּבֵן לָא תוֹשְׁדוּן דְּמָא רְמוֹ יָתֵהּ לְגֻבָּא הָדֵין דִּי בְּמַדְבְּרָא וִידָא לָא תוֹשְׁטוּן בֵּהּ בְּדִיל לְשֵׁיזָבָא יָתֵהּ מִידֵיהוֹן לַאֲתָבוּתֵהּ לְוַת אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כג">כג</span>
וַהֲוָה כַּד אָתָא יוֹסֵף לְוַת אֲחוֹהִי וְאַשְׁלָחוּ יָת יוֹסֵף יָת כִּתּוּנֵהּ יָת כִּתּוּנָא דְפַסֵּי דִי עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כד">כד</span>
וְנָסְבוּהִי וּרְמוֹ יָתֵהּ לְגֻבָּא וְגֻבָּא רֵיקָא לֵית בֵּהּ מַיָּא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כה">כה</span>
וְאַסְחָרוּ לְמֵיכַל לַחֲמָא וּזְקָפוּ עֵינֵיהוֹן וַחֲזוֹ וְהָא שְׁיָרַת עֲרָבָאֵי אָתְיָא מִגִּלְעָד וְגַמְלֵיהוֹן טְעִינִין שְׁעַף וּקְטַף וּלְטוֹם אָזְלִין לַאֲחָתָא לְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כו">כו</span>
וַאֲמַר יְהוּדָה לַאֲחוֹהִי מָה מָמוֹן נִתְהֲנֵי לָנָא אֲרֵי נִקְטּוֹל יָתּ אָחוּנָא וּנְכַסֵי עַל דְּמֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כז">כז</span>
אֱתוּ וּנְזַבְּנִנֵּהּ לַעֲרָבָאֵי וִידָנָא לָא תְהֵי בֵהּ אֲרֵי אֲחוּנָא בִסְרָנָא הוּא וְקַבִּילוּ מִנֵּהּ אֲחוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כח">כח</span>
וַעֲבָרוּ גַבְרֵי מִדְיָנָאֵי תַּגָּרֵי וּנְגִידוּ וְאַסִּיקוּ יָת יוֹסֵף מִן גֻּבָּא וְזַבִּינוּ יָת יוֹסֵף לַעֲרָבָאֵי בְּעֶסְרִין כְּסָף וְאַיְתִיוּ יָת יוֹסֵף לְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, כט">כט</span>
וְתָב רְאוּבֵן לְגֻבָּא וְהָא לֵית יוֹסֵף בְּגֻבָּא וּבְזַע יָת לְבוּשׁוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, ל">ל</span>
וְתָב לְוַת אֲחוֹהִי וַאֲמַר עוּלֵימָא לֵיתוֹהִי וַאֲנָא לְאָן אֲנָא אָתֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לא">לא</span>
וּנְסִיבוּ יָת כִּתּוּנָא דְיוֹסֵף וּנְכִיסוּ צְפִיר בַּר עִזֵּי וּטְבָלוּ יָת כִּתּוּנָא בִּדְמָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לב">לב</span>
וְשַׁלָּחוּ יָת כִּתּוּנָא דְפַסֵּי וְאַיְתִיוּ לְוַת אֲבוּהוֹן וַאֲמָרוּ דָא אַשְׁכַּחְנָא אִשְׁתְּמוֹדַע כְּעַן הֲכִתּוּנָא דִבְרָךְ הִיא אִם לָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לג">לג</span>
וְאִשְׁתְּמוֹדְעַהּ וַאֲמַר כִּתּוּנָא דִבְרִי חַיְתָא בִישְׁתָא אֲכָלְתֵּהּ מִקְטַל קְטִיל יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לד">לד</span>
וּבְזַע יַעֲקֹב לְבוּשׁוֹהִי וַאֲסַר שַׂקָא בְּחַרְצֵהּ וְאִתְאַבַּל עַל בְּרֵהּ יוֹמִין סַגִיאִין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לה">לה</span>
וְקָמוּ כָל בְּנוֹהִי וְכָל בְּנָתֵהּ לְנַחֲמוּתֵהּ וְסָרֵיב לְקַבָּלָא תַנְחוּמִין וַאֲמַר אֲרֵי אֵחוֹת לְוַת (עַל) בְּרִי כַּד אֲבֵילָא לִשְׁאוֹל וּבְכָא יָתֵהּ אֲבוּהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לז, לו">לו</span>
וּמִדְיָנָאֵי זַבִּינוּ יָתֵהּ לְמִצְרָיִם לְפוֹטִיפַר רַבָּא דְפַרְעֹה רַב קָטוֹלַיָּא:<p dir="rtl">
<h3 dir="rtl" id="i_onqelus, פרשת וישב, פרק לח">פרק-לח</h3><p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, א">א</span>
וַהֲוָה בְּעִדָּנָא הַהִיא וּנְחַת יְהוּדָה מִלְּוַת אֲחוֹהִי וּסְטָא עַד גַּבְרָא עֲדֻלָּמָאָה וּשְׁמֵהּ חִירָה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ב">ב</span>
וַחֲזָא תַמָּן יְהוּדָה בַּת גְּבַר תַּגָּרָא וּשְׁמֵהּ שׁוּעַ וְנָסְבַהּ וְעַל לְוָתַהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ג">ג</span>
וְעַדִּיאַת וִילִידַת בָּר וּקְרָא יָת שְׁמֵהּ עֵר:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ד">ד</span>
וְעַדִּיאַת עוֹד וִילִידַת בָּר וּקְרַת יָת שְׁמֵהּ אוֹנָן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ה">ה</span>
וְאוֹסִיפַת עוֹד וִילִידַת בָּר וּקְרַת יָת שְׁמֵהּ שֵׁלָה וַהֲוָה בִכְזִיב כַּד יְלִידַת יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ו">ו</span>
וּנְסִיב יְהוּדָה אִתְּתָא לְעֵר בּוּכְרֵהּ וּשְׁמַהּ תָּמָר:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ז">ז</span>
וַהֲוָה עֵר בּוּכְרָא דִיהוּדָה בִּישׁ קֳדָם יְיָ וַאֲמִיתֵהּ יְיָ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ח">ח</span>
וַאֲמַר יְהוּדָה לְאוֹנָן עוּל לְוַת אִתַּת אָחוּךְ וְיַבֵּם יָתַהּ וַאֲקֵים זַרְעָא לְאָחוּךְ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ט">ט</span>
וִידַע אוֹנָן אֲרֵי לָא עַל שְׁמֵהּ מִתְקְרֵי זַרְעָא וַהֲוָה כַּד עָלֵיל לְוַת אִתַּת אֲחוּהִי וּמְחַבֵּל אָרְחֵהּ עַל אַרְעָא בְּדִיל דְּלָא לְקַיָּמָא זַרְעָא לַאֲחוּהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, י">י</span>
וּבְאֵישׁ קֳדָם יְיָ דִּי עֲבָד וַאֲמִית אַף יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יא">יא</span>
וַאֲמַר יְהוּדָה לְתָמָר כַּלְּתֵהּ תִּיבִי אַרְמְלָא בֵית אָבִיךְ עַד דְיִרְבֵּי שֵׁלָה בְרִי אֲרֵי אֲמַר דִּלְמָא יְמוּת אַף הוּא כְּאָחוֹהִי וַאֲזָלַת תָּמָר וִיתִיבַת בֵּית אָבוּהָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יב">יב</span>
וּסְגִיאוּ יוֹמַיָּא וּמִיתַת בַּת שׁוּעַ אִתַּת יְהוּדָה וְאִתְנַחֵם יְהוּדָה וּסְלִיק עַל גּוֹזְזֵי עָנֵהּ הוּא וְחִירָה רַחֲמֵהּ עֲדֻלָּמָאָה לְתִמְנָת:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יג">יג</span>
וְאִתְחַוָּא לְתָמָר לְמֵימָר הָא חֲמוּיִךְ סָלֵק לְתִמְנָת לְמֵיגַז עָנֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יד">יד</span>
וְאַעְדִּיאַת לְבוּשֵׁי אַרְמְלוּתַהּ מִנַּהּ וְאִתְכַּסִּיאַת בְּעֵיפָא וְאִתַּקָּנַת וִיתִיבַת בְּפָרָשׁוּת עַיְנִין דִּי עַל אֹרַח תִּמְנָת אֲרֵי חָזַת אֲרֵי רְבָא שֵׁלָה וְהִיא לָא אִתְיְהִיבַת לֵהּ לְאִנְתּוּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, טו">טו</span>
וַחֲזָאַהּ יְהוּדָה וְחַשְּׁבַהּ כְּנָפְקַת בָּרָא אֲרֵי כַסִּיאַת אַפָּאָה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, טז">טז</span>
וּסְטָא לְוָתַהּ לְאָרְחָא וַאֲמַר הָבִי כְעַן אֵיעוֹל לְוָתִיךְ אֲרֵי לָא יְדַע אֲרֵי כַלְּתֵהּ הִיא וַאֲמֶרֶת מַה תִּתֵּן לִי אֲרֵי תֵיעוֹל לְוָתִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יז">יז</span>
וַאֲמַר אֲנָא אֲשַׁלַּח גַּדְיָא בַר עִזֵּי מִן עָנָא וַאֲמֶרֶת אִם תִּתֵּן מַשְׁכּוֹנָא עַד דְּתִשְׁלָח:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יח">יח</span>
וַאֲמַר מָה מַשְׁכּוֹנָא דִּי אֶתֵּן לָךְ וַאֲמֶרֶת עִזְקְתָךְ וְשׁוֹשִׁפָּךְ וְחוּטְרָךְ דִּי בִידָךְ וִיהַב לַהּ וְעַל לְוָתַהּ וְעַדִּיאַת לֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, יט">יט</span>
וְקָמַת וַאֲזָלַת וְאַעְדִּיאַת עֵיפַהּ מִנַּהּ וּלְבִישַׁת לְבוּשֵׁי אַרְמְלוּתַהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כ">כ</span>
וְשַׁדַּר יְהוּדָה יָת גַּדְיָא בַר עִזֵּי בִּידָא דְרַחֲמֵהּ עֲדֻלָּמָאָה לְמִסַּב מַשְׁכּוֹנָא מִידָא דְאִתְּתָא וְלָא אַשְׁכְּחַהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כא">כא</span>
וּשְׁאִיל יָת אֲנָשֵׁי אַתְרַהּ לְמֵימַר אָן מְקַדִּשְׁתָּא הִיא בְעַיְנִין עַל אָרְחָא וַאֲמָרוּ לֵית הָכָא מְקַדִּשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כב">כב</span>
וְתָב לְוַת יְהוּדָה וַאֲמַר לָא אַשְׁכְּחִיתַהּ וְאַף אֲנָשֵׁי אַתְרָא אֲמָרוּ לֵית הָכָא מְקַדִּשְׁתָּא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כג">כג</span>
וַאֲמַר יְהוּדָה תִּסַּב לַהּ דִילְמָא נְהֵי לְחוֹךְ הָא שַׁדָּרִית גַּדְיָא הָדֵין וְאַתְּ לָא אַשְׁכְּחִתַּהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כד">כד</span>
וַהֲוָה כִּתְלָתוּת יַרְחַיָּא וְאִתְחַוָּא לִיהוּדָה לְמֵימַר זַנִּיאַת תָּמָר כַּלְּתָךְ וְאַף הָא מְעַדְיָא לִזְנוּתָא וַאֲמַר יְהוּדָה אַפְּקוּהַ וְתִתּוֹקָד:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כה">כה</span>
הִיא מִתַּפְּקָא וְהִיא שְׁלָחַת לַחֲמוּהָא לְמֵימַר לִגְבַר דִּי אִלֵּין דִּילֵהּ מִנֵּהּ אֲנָא מְעַדְיָא וַאֲמֶרֶת אִשְׁתְּמוֹדַע כְּעַן לְמָן עִזְקְתָא וְשׁוֹשִׁפָּא וְחוּטְרָא הָאִלֵּין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כו">כו</span>
וְאִשְׁתְּמוֹדַע יְהוּדָה וַאֲמַר זַכָּאָה מִנִּי מְעַדְיָא אֲרֵי עַל כֵּן לָא יְהָבִתַּהּ לְשֵׁלָה בְרִי וְלָא אוֹסִיף עוֹד לְמִידְעַהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כז">כז</span>
וַהֲוָה בְּעִדַּן דְּמֵילְדַהּ וְהָא תְיוֹמִין בִּמְעָהָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כח">כח</span>
וַהֲוָה בְּמֵילְדַהּ וִיהַב יְדָא וּנְסִיבַת חַיְתָא וּקְטָרַת עַל יְדֵהּ זְהוֹרִיתָא לְמֵימַר דֵּין נְפַק קַדְמָאָה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, כט">כט</span>
וַהֲוָה כַּד אֲתֵיב יְדֵהּ וְהָא נְפַק אֲחוּהִי וַאֲמֶרֶת מָה תְקוֹף סַגִּי עֲלָךְ לְמִתְקָף וּקְרָא שְׁמֵהּ פָּרֶץ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לח, ל">ל</span>
וּבָתַר כֵּן נְפַק אֲחוּהִי דִּי עַל יְדֵהּ זְהוֹרִיתָא וּקְרָא שְׁמֵהּ זָרַח: <B>[ס]</B><p dir="rtl">
<h3 dir="rtl" id="i_onqelus, פרשת וישב, פרק לט">פרק-לט</h3><p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, א">א</span>
וְיוֹסֵף אִתָּחַת לְמִצְרָיִם וּזְבָנֵהּ פּוֹטִיפַר רַבָּא דְפַרְעֹה רַב קָטוֹלַיָּא גְּבַר מִצְרָאָה מִידָא דַּעֲרָבָאֵי דִּי אֲחִתוֹהִי לְתַמָּן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ב">ב</span>
וַהֲוָה מֵימְרָא דַּיְיָ בְּסַעְדֵּהּ דְּיוֹסֵף וַהֲוָה גְּבַר מַצְלָח וַהֲוָה בְּבֵית רִבּוֹנֵהּ מִצְרָאָה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ג">ג</span>
וַחֲזָא רִבּוֹנֵהּ אֲרֵי מֵימְרָא דַּיְיָ בְּסַעְדֵּהּ וְכֹל דִּי הוּא עָבֵד יְיָ מַצְלַח בִּידֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ד">ד</span>
וְאַשְׁכַּח יוֹסֵף רַחֲמִין בְּעֵינוֹהִי וְשַׁמֵּשׁ יָתֵהּ וּמַנְיֵהּ עַל בֵּיתֵהּ וְכָל דִּי אִית לֵהּ מְסַר בִּידֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ה">ה</span>
וַהֲוָה מֵעִדַּן דְּמַנִּי יָתֵהּ בְּבֵיתֵהּ וְעַל כָּל דִּי אִית לֵהּ וּבָרִיךְ יְיָ יָת בֵּית מִצְרָאָה בְּדִיל יוֹסֵף וַהֲוָה בִּרְכְּתָא דַּיְיָ בְּכָל דִּי אִית לֵהּ בְּבֵיתָא וּבְחַקְלָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ו">ו</span>
וּשְׁבַק כָּל דִּי לֵהּ בִּידָא דְיוֹסֵף וְלָא יְדַע עִמֵּהּ מִדַּעַם אֶלָּהֵן לַחְמָא דִּי הוּא אָכֵל וַהֲוָה יוֹסֵף שַׁפִּיר בְּרֵיוָא וְיָאֵי בְחֶזְוָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ז">ז</span>
וַהֲוָה בָּתַר פִּתְגָּמַיָּא הָאִלֵּין וּזְקָפַת אִתַּת רִבּוֹנֵהּ יָת עֵינָהָא לְיוֹסֵף וַאֲמֶרֶת שְׁכוּב עִמִּי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ח">ח</span>
וְסָרֵיב וַאֲמַר לְוַת אִתַּת רִבּוֹנֵהּ הָא רִבּוֹנִי לָא יְדַע עִמִּי מָה דִּבְבֵיתָא וְכֹל דִּי אִית לֵהּ מְסַר בִּידִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, ט">ט</span>
לֵיתוֹהִי רַב בְּבֵיתָא הָדֵין מִנִּי וְלָא מְנַע מִנִּי מִדַּעַם אֶלָּהֵן יָתִיךְ בְּדִיל דְאַתְּ אִתְּתֵהּ וְאֶכְדֵּין אֶעְבֵּיד בִּישְׁתָא רַבְּתָא הָדָא וְאֵחוֹב קֳדָם יְיָ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, י">י</span>
וַהֲוָה כַּד מַלֵּילַת עִם יוֹסֵף יוֹם יוֹם וְלָא קַבִּיל מִנַּהּ לְמִשְׁכַּב לְוָתַהּ לְמֶהֱוֵי עִמַּהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יא">יא</span>
וַהֲוָה כְּיוֹמָא הָדֵין וְעַל לְבֵיתָא לְמִבְדַּק בְּכִתְבֵי חָשְׁבְּנֵהּ וְלֵית אֱנַשׁ מֵאֲנָשֵׁי בֵיתָא תַּמָּן בְּבֵיתָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יב">יב</span>
וַאֲחִדְתֵּהּ בִּלְבוּשֵׁהּ לְמֵימַר שְׁכוּב עִמִּי וְשָׁבְקֵהּ לִלְבוּשֵׁהּ בִּידַהּ וַעֲרַק וּנְפַק לְשׁוּקָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יג">יג</span>
וַהֲוָה כַּד חֲזַת אֲרֵי שָׁבְקֵהּ לִלְבוּשֵׁהּ בִּידַהּ וַעֲרַק לְשׁוּקָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יד">יד</span>
וּקְרַת לַאֲנָשֵׁי בֵיתַהּ וַאֲמֶרֶת לְהוֹן לְמֵימָר חֲזוֹ אַיְתִי לָנָא גַּבְרָא עִבְרָאָה לְחַיָּכָא בָנָא עַל לְוָתִי לְמִשְׁכַּב עִמִּי וּקְרֵית בְּקָלָא רַבָּא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, טו">טו</span>
וַהֲוָה כַד שְׁמַע אֲרֵי אֲרֵימִית קָלִי וּקְרֵית וְשָׁבְקֵהּ לִלְבוּשֵׁהּ לְוָתִי וַעֲרַק וּנְפַק לְשׁוּקָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, טז">טז</span>
וַאֲחִתְּתֵהּ לִלְבוּשֵׁהּ לְוָתַהּ עַד דְּעַל רִבּוֹנֵהּ לְבֵיתֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יז">יז</span>
וּמַלֵּילַת עִמֵּהּ כְּפִתְגָּמַיָּא הָאִלֵּין לְמֵימָר עַל לְוָתִי עַבְדָּא עִבְרָאָה דִּי אַיְתֵיתָא לָנָא לְחַיָּכָא בִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יח">יח</span>
וַהֲוָה כַּד אֲרֵימִית קָלִי וּקְרֵית וְשָׁבְקֵהּ לִלְבוּשֵׁהּ לְוָתִי וַעֲרַק לְשׁוּקָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, יט">יט</span>
וַהֲוָה כַד שְׁמַע רִבּוֹנֵהּ יָת פִּתְגָּמֵי אִתְּתֵהּ דִּי מַלֵּילַת עִמֵּהּ לְמֵימַר כְּפִתְגָּמַיָּא הָאִלֵּין עֲבַד לִי עַבְדָּךְ וּתְקֵף רָגְזֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, כ">כ</span>
וּנְסִיב רִבּוֹנֵהּ דְּיוֹסֵף יָתֵהּ וִיהָבֵיה לְבֵית אֲסִירֵי אֲתַר דִּי אֲסִירֵי מַלְכָּא אֲסִירִין וַהֲוָה תַמָּן בְּבֵית אֲסִירֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, כא">כא</span>
וַהֲוָה מֵימְרָא דַּיְיָ בְּסַעְדֵּהּ דְּיוֹסֵף וּנְגַד לֵהּ חִסְדָּא וִיהָבֵהּ לְרַחֲמִין בְּעֵינֵי רַב בֵּית אֲסִירֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, כב">כב</span>
וִיהַב רַב בֵּית אֲסִירֵי בִּידָא דְיוֹסֵף יָת כָּל אֲסִירַיָּא דִּי בְּבֵית אֲסִירֵי וְיָת כָּל דִּי עָבְדִין תַּמָּן עַל מֵימְרֵהּ הֲוָה מִתְעֲבֵד:<p dir="rtl">
<span dir="rtl" class="inlineHeader" id="i_onqelus, פרשת וישב, פרק לט, כג">כג</span>
לֵית רַב בֵּית אֲסִירֵי חָזֵי יָת כָּל סָרְחָן בִּידֵהּ בְּדִי מֵימְרָא דַּיְיָ בְּסַעְדֵּהּ וְדִי הוּא עָבֵד יְיָ מַצְלָח: <B>[פ]</B><p dir="rtl">
<h3 dir="rtl" id="i_onqelus, פרשת וישב, פרק מ">פרק-מ</h3><p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, א">א</span>
וַהֲוָה בָּתַר פִּתְגָּמַיָּא הָאִלֵּין סְרָחוּ שָׁקְיָא מַלְכָּא דְמִצְרַיִם וְנַחְתּוֹמָא לְרִבּוֹנֵיהוֹן לְמַלְכָּא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ב">ב</span>
וּרְגַז פַּרְעֹה עַל תְּרֵין רַבְרְבָנוֹהִי עַל רַב שָׁקֵי וְעַל רַב נַחְתּוֹמֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ג">ג</span>
וִיהַב יָתְהוֹן בְּמַטְּרָא בֵּית רַב קָטּוֹלַיָּא לְבֵית אֲסִירֵי אֲתַר דִּי יוֹסֵף אָסִיר תַּמָּן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ד">ד</span>
וּמַנִּי רַב קָטוֹלַיָּא יָת יוֹסֵף עִמְּהוֹן וְשַׁמֵּשׁ יָתְהוֹן וַהֲווֹ יוֹמִין בְּמַטְּרָא:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ה">ה</span>
וַחֲלָמוּ חֶלְמָא תַּרְוֵיהוֹן גְּבַר חֶלְמֵהּ בְּלֵילְיָא חַד גְּבַר כְּפוּשְׁרַן חֶלְמֵהּ שָׁקְיָא וְנַחְתּוֹמָא דִּי לְמַלְכָּא דְמִצְרַיִם דִּי אֲסִירִין בְּבֵית אֲסִירֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ו">ו</span>
וַאֲתָא לְוָתְהוֹן יוֹסֵף בְּצַפְרָא וַחֲזָא יָתְהוֹן והָא אִנּוּן נְסִיסִין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ז">ז</span>
וּשְׁאֵל יָת רַבְרְבֵי פַרְעֹה דִּי עִמֵּהּ בְּמַטְּרָא בֵּית רִבּוֹנֵהּ לְמֵימָר מָה דֵין אַפֵּיכוֹן בִּישִׁין יוֹמָא דֵּין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ח">ח</span>
וַאֲמָרוּ לֵהּ חֶלְמָא חֲלֵמְנָא וּפָשַׁר לֵית לֵהּ וַאֲמַר לְהוֹן יוֹסֵף הֲלָא מִן קֳדָם יְיָ פּוּשְׁרַן חֶלְמַיָּא אִשְׁתָּעוּ כְעַן לִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, ט">ט</span>
וְאִשְׁתָּעִי רַב שָׁקֵי יָת חֶלְמֵהּ לְיוֹסֵף וַאֲמַר לֵה בְּחֶלְמִי וְהָא גּוּפְנָא קֳדָמָי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, י">י</span>
וּבְגוּפְנָא תְּלָתָא שִׁבְשִׁין וְהִיא כַד אַפְרַחַת אַפֵּקַת לַבְלְבִין וַאֲנִיצַת נֵץ בַּשִּׁילוּ אִתְכְּלָתָהָא עִנְּבִין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יא">יא</span>
וְכַסָּא דְפַרְעֹה בִּידִי וּנְסִיבַת יָת עִנְּבַיָּא וְעַצָרִית יָתְהוֹן לְכַסָּא דְפַרְעֹה וִיהָבִית יָת כַּסָּא עַל יְדָא דְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יב">יב</span>
וַאֲמַר לֵהּ יוֹסֵף דֵּין פִּשְׁרָנֵהּ תְּלָתָא שִׁבְשִׁין תְּלָתָא יוֹמִין אִנּוּן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יג">יג</span>
בְּסוֹף תְּלָתָא יוֹמִין יִדְכַּר פַּרְעֹה יָת רֵישָׁךְ וִיתֵיבִנָּךְ עַל שִׁמּוּשָׁךְ וְתִתֵּן כַּסָּא דְפַרְעֹה בִּידֵהּ כְּהִלְכְתָא קַדְמָאָה דִּי הֲוֵיתָא מַשְׁקֵי לֵהּ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יד">יד</span>
אֶלָּהֵן תִּדְכְּרִנַּנִי עִמָּךְ כַּד יֵיטַב לָךְ וְתַעְבֵּד כְּעַן עִמִּי טִיבוּ וְתִדְכַּר עָלַי קֳדָם פַּרְעֹה וְתַפְּקִנַּנִי מִן בֵּית אֲסִירָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, טו">טו</span>
אֲרֵי מִגְנַב גְּנֵבְנָא מֵאַרְעָא דְעִבְרָאֵי וְאַף הָכָא לָא עֲבָדִית מִדַּעַם אֲרֵי שַׁוִּיאוּ יָתִי בְּבֵית אֲסִירֵי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, טז">טז</span>
וַחֲזָא רַב נַחְתּוֹמֵי אֲרֵי יָאוּת פָּשַׁר וַאֲמַר לְיוֹסֵף אַף אֲנָא בְּחֶלְמִי וְהָא תְּלָתָא סַלִּין דְּחֵירוּ עַל רֵישִׁי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יז">יז</span>
וּבְסַלָּא עִלָּאָה מִכֹּל מֵיכַל פַּרְעֹה עוֹבַד נַחְתּוֹם וְעוֹפָא אָכֵל יָתְהוֹן מִן סַלָּא מֵעִלָּוֵי רֵישִׁי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יח">יח</span>
וַאֲתֵב יוֹסֵף וַאֲמַר דֵּין פִּשְׁרָנֵהּ תְּלָתָא סַלִּין תְּלָתָא יוֹמִין אִנּוּן:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, יט">יט</span>
בְּסוֹף תְּלָתָא יוֹמִין יַעְדִּי פַרְעֹה יָת רֵישָׁךְ מִנָּךְ וְיִצְלוֹב יָתָךְ עַל צְלִיבָא וְיֵכוּל עוֹפָא יָת בִּשְׂרָךְ מִנָּךְ:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, כ">כ</span>
וַהֲוָה בְּיוֹמָא תְלִיתָאָה יוֹמָא בֵּית וַלְדָא דְפַרְעֹה וַעֲבַד מִשְׁתְּיָא לְכָל עַבְדּוֹהִי וְאִדְכַּר יָת רֵישׁ רַב שָׁקֵי וְיָת רֵישׁ רַב נַחְתּוֹמֵי בְּגוֹ עַבְדּוֹהִי:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, כא">כא</span>
וַאֲתֵיב יָת רַב שָׁקֵי עַל שַׁקְיוּתֵהּ וִיהַב יָת כַּסָּא עַל יְדָא דְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, כב">כב</span>
וְיָת רַב נַחְתּוֹמֵי צְלָב כְּמָא דִּי פָשַׁר לְהוֹן יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת וישב, פרק מ, כג">כג</span>
וְלָא דְכִיר רַב שָׁקֵי יָת יוֹסֵף וְאַנְשְׁיֵהּ: <B>[פפפ]</B><p dir="rtl">
<h2 dir="rtl" id="i_onqelus, פרשת מקץ">פרשת מקץ</h2><p dir="rtl">
<h3 dir="rtl" id="i_onqelus, פרשת מקץ, פרק מא">פרק-מא</h3><p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, א">א</span>
וַהֲוָה מִסּוֹף תַּרְתֵּין שְׁנִין וּפַרְעֹה חָלֵם וְהָא קָאֵם עַל נַהֲרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ב">ב</span>
וְהָא מִן נַהֲרָא סָלְקָן שְׁבַע תּוֹרָן שַׁפִּירָן לְמֶחֱזֵי וּפַטִּימָן בְּשָׂר וְרָעְיָן בְּאַחְוָה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ג">ג</span>
וְהָא שְׁבַע תּוֹרָן אָחֳרָנְיָן סָלְקָן בַּתְרֵיהוֹן מִן נַהֲרָא בִּישָׁן לְמֶחֱזֵי וַחֲסִירַן בְּשָׂר וְקָמָן לְקִבְלֵיהוֹן דְּתוֹרָן עַל כֵּיף נַהֲרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ד">ד</span>
וַאֲכָלַן תּוֹרְתָּא בִּישָׁן לְמֶחֱזֵי וַחֲסִירַן בְּשַׂר יָת שְׁבַע תּוֹרְתָּא שַׁפִּירָן לְמֶחֱזֵי וּפַטִּימָתָא וְאִתְּעַר פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ה">ה</span>
וּדְמוּךְ וַחֲלַם תִּנְיָנוּת וְהָא שְׁבַע שֻׁבְּלַיָּא סָלְקָן בְּקַנְיָא חַד פַּטִּימָן וְטָבָן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ו">ו</span>
וְהָא שְׁבַע שֻׁבְּלַיָּא לָקְיָן וּשְׁקִיפָן קִדּוּם צָמְחָן בַּתְרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ז">ז</span>
וּבְלָעָא שֻׁבְּלַיָּא לָקְיָתָא יָת שְׁבַע שֻׁבְּלַיָּא פַּטִּימָתָא וּמָלְיָתָא וְאִתְּעַר פַּרְעֹה וְהָא חֶלְמָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ח">ח</span>
וַהֲוָה בְצַפְרָא וּמִטַּרְפָּא רוּחֵהּ וּשְׁלַח וּקְרָא יָת כָּל חֳרָשֵׁי מִצְרַיִם וְיָת כָּל חַכִּימָהָא וְאִשְׁתָּעִי פַרְעֹה לְהוֹן יָת חֶלְמֵהּ וְלֵית דְּפָשַׁר יָתְהוֹן לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ט">ט</span>
וּמַלִּיל רַב שָׁקֵי <span class="booklinks" onclick="sendBookLink(this)" onmouseover="setBookLinkTitle(this)">(עִם פַּרְעֹה)</span> לְפַרְעֹה לְמֵימָר יָת סָרְחָנִי אֲנָא מַדְכַּר יוֹמָא דֵּין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, י">י</span>
פַּרְעֹה רְגֵז עַל עַבְדוֹהִי וִיהַב יָתִי בְּמַטְּרָא בֵּית רַב קָטוֹלַיָּא יָתִי וְיָת רַב נַחְתּוֹמֵי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יא">יא</span>
וַחֲלֵמְנָא חֶלְמָא בְּלֵילְיָא חַד אֲנָא וָהוּא גְּבַר כְּפִשְׁרַן חֶלְמֵהּ חֲלֵמְנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יב">יב</span>
וְתַמָּן עִמָּנָא עוּלֵם עִבְרָאָה עַבְדָא לְרַב קָטוֹלַיָּא וְאִשְׁתָּעֵינָא לֵהּ וּפָשַׁר לָנָא יָת חֶלְמָנָא גְּבַר כְּחֶלְמֵהּ פָּשָׁר:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יג">יג</span>
וַהֲוָה כְּמָא דִּי פָשַׁר לָנָא כֵּן הֲוָה יָתִי אֲתֵיב עַל שִׁמּוּשִׁי וְיָתֵהּ צְלָב:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יד">יד</span>
וּשְׁלַח פַּרְעֹה וּקְרָא יָת יוֹסֵף וְאַרְהָטוּהִי מִן בֵּית אֲסִירֵי וְסַפַּר וְשַׁנִּי כְסוּתֵהּ וְעַל לְוַת פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, טו">טו</span>
וַאֲמַר פַּרְעֹה לְיוֹסֵף חֶלְמָא חֲלֵמִית וּפָשַׁר לֵית לֵהּ וַאֲנָא שִׁמְעֵית עֲלָךְ לְמֵימַר דְּאַתְּ שָׁמַע חֶלְמָא לְמִפְשַׁר יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, טז">טז</span>
וַאֲתֵיב יוֹסֵף יָת פַּרְעֹה לְמֵימַר בַּר מִן חָכְמְתִי אֶלָּהֵן מִן קֳדָם יְיָ יִתֹּתַב יָת שְׁלָמָא דְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יז">יז</span>
וּמַלֵּיל פַּרְעֹה עִם יוֹסֵף בְּחֶלְמִי הָא אֲנָא קָאֵם עַל כֵּיף נַהֲרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יח">יח</span>
וְהָא מִן נַהֲרָא סָלְקָן שְׁבַע תּוֹרָן פַּטִּימָן בְּשַׂר וְשַׁפִּירָן לְמֶחֱזֵי וְרַעְיָן בְּאַחֲוָה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, יט">יט</span>
וְהָא שְׁבַע תּוֹרָן אָחֳרָנְיָן סָלְקָן בַּתְרֵיהוֹן חֲסִיכָן וּבִישָׁן לְמֶחֱזֵי לַחֲדָא וַחֲסִירָן בְּשָׂר לָא חֲזֵתִי כְוָתְהֵן בְּכָל אַרְעָא דְמִצְרַיִם לְבִישׁוּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כ">כ</span>
וַאֲכָלָן תּוֹרְתָּא חֲסִיכָתָא וּבִישָׁתָא יָת שְׁבַע תּוֹרְתָּא קַדְמָיָתָּא פַּטִּימָתָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כא">כא</span>
וַעֲלָא לִמְעֵיהֶן וְלָא אִתְיְדַע אֲרֵי עַלּוּ לִמְעֵיהֶן וּמֶחֱזֵיהֶן בִּישׁ כַּד בְּקַדְמֵיתָא וְאִתְּעָרִית:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כב">כב</span>
וַחֲזֵית בְּחֶלְמִי וְהָא שְׁבַע שֻׁבְּלַיָּא סָלְקָן בְּקַנְיָא חַד מָלְיָן וְטָבָן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כג">כג</span>
וְהָא שְׁבַע שֻׁבְּלַיָּא נָצָן לָקְיָן שְׁקִיפָן קִדּוּם צָמְחָן בַּתְרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כד">כד</span>
וּבְלָעָן שֻׁבְּלַיָּא לָקְיָתָא יָת שְׁבַע שֻׁבְּלַיָּא טָּבָתָא וַאֲמָרִית לַחֲרָשַׁיָּא וְלֵית דִּי מְחַוֵּי לִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כה">כה</span>
וַאֲמַר יוֹסֵף לְפַרְעֹה חֶלְמָא דְפַּרְעֹה חַד הוּא יָת דִּי יְיָ עָתִיד לְמֶעְבַּד חַוִּי לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כו">כו</span>
שְׁבַע תּוֹרְתָּא טָבָתָא שְׁבַע שְׁנִין אִנּוּן וּשְׁבַע שֻׁבְּלַיָּא טָבָתָא שְׁבַע שְׁנִין אִנּוּן חֶלְמָא חַד הוּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כז">כז</span>
וּשְׁבַע תּוֹרְתָּא חֲסִיכָתָא וּבִישָׁתָא דְסָלְקָן בַּתְרֵיהוֹן שְׁבַע שְׁנִין אִנּוּן וּשְׁבַע שֻׁבְּלַיָּא לָקְיָתָא דִּשְׁקִיפָן קִדּוּם יְהֶוְיָן שְׁבַע שְׁנֵי כַפְנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כח">כח</span>
הוּא פִתְגָּמָא דִּי מַלֵּילִית עִם פַּרְעֹה דִּי יְיָ עָתִיד לְמֶעְבַּד אַחֲזֵי לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, כט">כט</span>
הָא שְׁבַע שְׁנִין אָתְיָן שׂוֹבְעָא רַבָּא בְּכָל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, ל">ל</span>
וִיקוּמוּן שְׁבַע שְׁנֵי כַפְנָא בַּתְרֵיהֶן וְיִתִנְשֵׁי כָּל שׂוֹבְעָא בְּאַרְעָא דְמִצְרָיִם וִישֵׁיצֵי כַפְנָא יָת <span class="booklinks" onclick="sendBookLink(this)" onmouseover="setBookLinkTitle(this)">(עַמָּא דְ)</span> אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לא">לא</span>
וְלָא יִתְיְדַע שׂוֹבְעָא בְּאַרְעָא מִן קֳדָם כַּפְנָא הַהוּא דִּיהֵי בָתַר כֵּן אֲרֵי תַקִּיף הוּא לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לב">לב</span>
וְעַל דְּאִתַּנֵּית חֶלְמָא לְפַרְעֹה תַּרְתֵּין זִמְנִין אֲרֵי תַקִּין פִּתְגָּמָא מִן קֳדָם יְיָ וְאוֹחִי יְיָ לְמֶעְבְּדֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לג">לג</span>
וּכְעַן יֶחֱזֵי פַרְעֹה גְּבַר סוּכְלְתָן וְחַכִּים וִימַנִינֵיהּ עַל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לד">לד</span>
יַעְבֵּד פַרְעֹה וִימַנֵּי מְהֵימְנִין עַל אַרְעָא וִיזָרֵז יָת אַרְעָא דְמִצְרַיִם בְּשֶׁבַע שְׁנֵי שׂוֹבְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לה">לה</span>
וְיִכְנְשׁוּן יָת כָּל עִיבוּר שְׁנַיָּא טָבָן דְּאָתְיָן הָאִלֵּין וְיִצְבְּרוּן עִיבוּרָא תְּחוֹת יְדָא מְהֵימְנֵי דְפַרְעֹה עִיבוּרָא בְּקִירְוַיָּא וְיִטְּרוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לו">לו</span>
וִיהֵי עִיבוּרָא גְּנִיז <span class="booklinks" onclick="sendBookLink(this)" onmouseover="setBookLinkTitle(this)">(לְעַמָּא דְ)</span> לְאַרְעָא לִשְׁבַע שְׁנֵי כַפְנָא דִּי תְהֶוְיָן בְּאַרְעָא דְמִצְרָיִם וְלָא תִשְׁתֵּיצֵי עַמָּא דְאַרְעָא בְּכַפְנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לז">לז</span>
וּשְׁפַר פִּתְגָּמָא בְּעֵינֵי פַרְעֹה וּבְעֵינֵי כָּל עַבְדּוֹהִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לח">לח</span>
וַאֲמַר פַּרְעֹה לְעַבְדוֹהִי הֲנִשְׁכַּח כְּדֵין גְּבַר דִּי רוּחַ נְבוּאָה מִן קֳדָם יְיָ בֵּהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, לט">לט</span>
וַאֲמַר פַּרְעֹה לְיוֹסֵף בָּתַר דְּאוֹדַע יְיָ יָתָךְ יָת כָּל דָּא לֵית סָכְלְתָן וְחַכִּים כְּוָתָךְ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מ">מ</span>
אַתְּ תְּהֵי מְמַנָּא עַל בֵּיתִי וְעַל מֵימְרָךְ יִתְּזַן כָּל עַמִּי לְחוֹד כָּרְסֵי מַלְכוּתָא הָדֵין אֵיהֵי יַקִּיר מִנָּךְ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מא">מא</span>
וַאֲמַר פַּרְעֹה לְיוֹסֵף חֲזֵי מַנֵּיתִי יָתָךְ עַל כָּל אַרְעָא דמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מב">מב</span>
וְאַעְדִּי פַרְעֹה יָת עִזְקְתֵהּ מֵעַל יְדֵהּ וִיהַב יָתַהּ עַל יְדָא דְיוֹסֵף וְאַלְבִּישׁ יָתֵהּ לְבוּשִׁין דְּבוּץ וְשַׁוִּי מָנִיכָא דְדַהֲבָא עַל צַוְּארֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מג">מג</span>
וְאַרְכֵּיב יָתֵהּ בִּרְתִכָּא תִנְיֵתָא <span class="booklinks" onclick="sendBookLink(this)" onmouseover="setBookLinkTitle(this)">(נ''י תִנְיָנָא)</span> דִּי לֵהּ וְאַכְרִיזוּ קֳדָמוֹהִי דֵּין אַבָּא לְמַלְכָּא וּמַנִּי יָתֵהּ עַל כָּל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מד">מד</span>
וַאֲמַר פַּרְעֹה לְיוֹסֵף אֲנָא פַרְעֹה וּבַר מֵימְרָךְ לָא יְרִים גְּבַר יָת יְדֵהּ לְמֵיחַד זֵין וְיָת רִגְלֵהּ לְמִרְכַּב עַל סוּסְיָא בְּכָל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מה">מה</span>
וּקְרָא פַּרְעֹה שׁוּם יוֹסֵף גַּבְרָא דְמִטַּמְרָן גָּלְיָן לֵהּ וִיהַב לֵהּ יָת אָסְנַת בַּת פּוֹטִי פֶרַע רַבָּא דְאוֹן לְאִתְּתָא וּנְפַק יוֹסֵף (שַׁלִּיט) עַל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מו">מו</span>
וְיוֹסֵף בַּר תְּלָתִין שְׁנִין כַּד קָם קֳדָם פַּרְעֹה מַלְכָּא דְמִצְרָיִם וּנְפַק יוֹסֵף מִן קֳדָם פַּרְעֹה וַעֲבַר (שַׁלִּיט) בְּכָל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מז">מז</span>
וּכְנָשׁוּ דָיְרֵי אַרְעָא בִּשְׁבַע שְׁנֵי שׂוֹבְעָא עִיבוּרָא לְאוֹצָרִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מח">מח</span>
וּכְנַשׁ יָת כָּל עִיבוּר שְׁבַע שְׁנִין דִּי הֲווֹ בְּאַרְעָא דְמִצְרַיִם וִיהַב עִיבוּר בְּקִרְוַיָּא עִיבוּר חֲקַל קַרְתָּא דִּי בְסַחְרָנָהָא יְהַב בְּגַוָּהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, מט">מט</span>
וּכְנַשׁ יוֹסֵף עִיבוּרָא כְּחַלָּא דְיַמָּא סַגִּי לַחֲדָא עַד דִּי פְסַק לְמִמְנֵי אֲרֵי לֵית מִנְיָן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נ">נ</span>
וּלְיוֹסֵף אִתְיְלִיד תַּרְתֵּין בְּנִין עַד לָא עַלַּת שַׁתָּא דְכַפְנָא דִּילִידַת לֵהּ אָסְנַת בַּת פּוֹטִי פֶרַע רַבָּא דְאוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נא">נא</span>
וּקְרָא יוֹסֵף יָת שׁוּם בּוּכְרָא מְנַשֶּׁה אֲרֵי אַנְשְׁיַנִי יְיָ יָת כָּל עַמְלִי וְיָת כָּל בֵּית אַבָּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נב">נב</span>
וְיָת שׁוּם תִּנְיָנָא קְרָא אֶפְרָיִם אֲרֵי אַפְשַׁנִּי יְיָ בְּאַרַע שִׁעְבּוּדִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נג">נג</span>
וּשְׁלִימַת שְׁבַע שְׁנֵי שׂוֹבְעָא דִּי הֲוָה בְּאַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נד">נד</span>
וּשְׁרִיאַת שְׁבַע שְׁנֵי כַפְנָא לְמֵיעַל כְּמָא דִּי אֲמַר יוֹסֵף וַהֲוָה כַפְנָא בְּכָל אַרְעֲתָא וּבְכָל אַרְעָא דְמִצְרַיִם הֲוָה לַחְמָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נה">נה</span>
וּכְפָנַת כָּל אַרְעָא דְמִצְרַיִם וּצְוַח עַמָּא קֳדָם לְפַרְעֹה עַל לַחְמָא וַאֲמַר פַּרְעֹה לְכָל מִצְרָאֵי אִיזִילוּ לְוַת יוֹסֵף דִּי יֵימַר לְכוֹן תַּעְבְּדוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נו">נו</span>
וְכַפְנָא הֲוָה עַל כָּל אַפֵּי אַרְעָא וּפְתַח יוֹסֵף יָת כָּל דִּי בְהוֹן עִיבוּרָא וְזַבִּין לְמִצְרַיִם וּתְקֵיף כַּפְנָא בְּאַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מא, נז">נז</span>
וְכָל דָּיְרֵי אַרְעָא עַלּוּ לְמִצְרַיִם לְמִזְבַּן עִיבוּרָא מִן יוֹסֵף אֲרֵי תְקֵיף כַּפְנָא בְּכָל אַרְעָא:<p dir="rtl">
<h3 dir="rtl" id="i_onqelus, פרשת מקץ, פרק מב">פרק-מב</h3><p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, א">א</span>
וַחֲזָא יַעֲקֹב אֲרֵי אִית עִיבוּרָא מִזְדַּבַּן בְּמִצְרָיִם וַאֲמַר יַעֲקֹב לִבְנוֹהִי לְמָא תִּתְחֲזוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ב">ב</span>
וַאֲמַר הָא שְׁמָעִית אָמְרִין אֲרֵי אִית עִיבוּרָא מִזְדַּבַּן בְּמִצְרָיִם חוּתוּ תַמָּן וּזְבוּנוּ לָנָא מִּתַּמָּן וְנֵחֵי וְלָא נְמוּת:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ג">ג</span>
וּנְחָתוּ אֲחֵי יוֹסֵף עַסְרָא לְמִזְבַּן עִיבוּרָא מִמִּצְרָיִם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ד">ד</span>
וְיָת בִּנְיָמִין אֲחוּהִי דְיוֹסֵף לָא שְׁלַח יַעֲקֹב עִם אֲחוֹהִי אֲרֵי אֲמַר דִּלְמָא יְעַרְעִנֵּהּ מוֹתָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ה">ה</span>
וַאֲתוֹ בְּנֵי יִשְׂרָאֵל לְמִזְבַּן עִיבוּרָא בְּגוֹ עָלַיָּא אֲרֵי הֲוָה כַפְנָא בְּאַרְעָא דִּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ו">ו</span>
וְיוֹסֵף הוּא דְּשַׁלִּיט עַל אַרְעָא הוּא דְזַבִּין עִיבוּרָא לְכָל עַמָּא דְאַרְעָא וַאֲתוֹ אֲחֵי יוֹסֵף וּסְגִידוּ לֵהּ עַל אַפֵּיהוֹן עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ז">ז</span>
וַחֲזָא יוֹסֵף יָת אֲחוֹהִי וְאִשְׁתְּמוֹדְעִנּוּן וְחַשִּׁיב מָה דְמַלֵּיל לְהוֹן וּמַלִּיל עִמְּהוֹן קַשְׁיָן וַאֲמַר לְהוֹן מְנָן אֲתֵיתוּן וַאֲמָרוּ מֵאַרְעָא דִּכְנַעַן לְמִזְבַּן עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ח">ח</span>
וְאִשְׁתְּמוֹדַע יוֹסֵף יָת אֲחוֹהִי וְאִנּוּן לָא אִשְׁתְּמוֹדְעוֹהִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ט">ט</span>
וּדְכִיר יוֹסֵף יָת חֶלְמַיָּא דִּי חֲלִים לְהוֹן וַאֲמַר לְהוֹן מְאַלְלִין אַתּוּן לְמֶחֱזֵי יָת בִּדְקָא דְאַרְעָא אֲתֵיתוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, י">י</span>
וַאֲמָרוּ לֵהּ לָא רִבּוֹנִי וְעַבְדָּיךְ עַלּוּ לְמִזְבַּן עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יא">יא</span>
כֻּלָּנָא בְּנֵי גַּבְרָא חַד נָחְנָא כֵּיוָנֵי אֲנַחְנָא לָא הֲווֹ עַבְדָיךְ אַלִּילֵי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יב">יב</span>
וַאֲמַר לְהוֹן לָא אֲרֵי בִדְקָא דְאַרְעָא אֲתֵיתוּן לְמֶחֱזֵי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יג">יג</span>
וַאֲמָרוּ תְּרֵין עֲשַׂר עַבְדָיךְ אַחִין אֲנַחְנָא בְּנֵי גַּבְרָא חַד בְּאַרְעָא דִּכְנָעַן וְהָא זְעֵירָא עִם אָבוּנָא יוֹמָא דֵּין וְחַד לֵיתוֹהִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יד">יד</span>
וַאֲמַר לְהוֹן יוֹסֵף הוּא דִּי מַלֵּילִית עִמְּכוֹן לְמֵימַר אַלִּילֵי אַתּוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, טו">טו</span>
בְּדָא תִּתְבַּחֲרוּן חֵי פַרְעֹה אִם תִּפְקוּן מִכָּא אֶלָּהֵין בְּמֵתֵי אֲחוּכוֹן זְעֵירָא הָכָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, טז">טז</span>
שְׁלָחוּ מִנְּכוֹן חַד וְיִדְבַּר יָת אֲחוּכוֹן וְאַתּוּן תִּתְאַסְרוּן וְיִתְבַּחֲרוּן פִּתְגָּמֵיכוֹן הַקְּשׁוֹטּ אַתּוּן אָמְרִין וְאִם לָא חֵי פַרְעֹה אֲרֵי אַלִּילֵי אַתּוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יז">יז</span>
וּכְנַשׁ יָתְהוֹן לְבֵית מַטְרָא תְּלָתָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יח">יח</span>
וַאֲמַר לְהוֹן יוֹסֵף בְּיוֹמָא תְלִיתָאָה דָּא עִבִידוּ וְאִתְקַיָּמוּ מִן קֳדָם יְיָ אֲנָא דָּחֵל:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, יט">יט</span>
אִם כֵּיוָנֵי אַתּוּן אֲחוּכוֹן חַד יִתְאַסַּר בְּבֵית מַטַּרְתְּכוֹן וְאַתּוּן אִיזִילוּ אוֹבִילוּ עִיבוּרָא דְּחַסִּיר בְּבָתֵּיכוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כ">כ</span>
וְיָת אֲחוּכוֹן זְעֵירָא תַּיְתוּן לְוָתִי וְיִתְהֵמְנוּן פִּתְגָּמֵיכוֹן וְלָא תְמוּתוּן וַעֲבָדוּ כֵן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כא">כא</span>
וַאֲמָרוּ גְּבַר לַאֲחוּהִי בְּקוּשְׁטָּא חַיָּבִין אֲנַחְנָא עַל אָחוּנָא דִּי חֲזֵינָא עָקַת נַפְשֵׁהּ כַּד הֲוָה מִתְחַנֶּן לָנָא וְלָא קַבֵּלְנָא מִנֵּהּ עַל כֵּן אָתַת לְוָתָנָא עַקְתָא הָדָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כב">כב</span>
וַאֲתֵיב רְאוּבֵן יָתְהוֹן לְמֵימָר הֲלָא אֲמָרִית לְוָתְכוֹן לְמֵימַר לָא תְחוֹבוּן בְּעוּלֵימָא וְלָא קַבֶּלְתּוּן וְאַף דְּמֵהּ הָא מִתְבְּעֵי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כג">כג</span>
וְאִנּוּן לָא יָדְעוּן אֲרֵי שְׁמִיעַ יוֹסֵף אֲרֵי מְתֻרְגְּמָן הֲוָה בֵינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כד">כד</span>
וְאִסְתַּחַר מֵעִלָּוֵיהוֹן וּבְכָא וְתָב לְוָתְהוֹן וּמַלֵּיל עִמְּהוֹן וּדְבַר מִלְּוַתְהוֹן יָת שִׁמְעוֹן וַאֲסַר יָתֵהּ לְעֵינֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כה">כה</span>
וּפַקֵּיד יוֹסֵף וּמְלוֹ יָת מָנֵיהוֹן עִיבוּרָא וְלַאֲתָבָא כַסְפֵּיהוֹן גְּבַר לְסַקֵּהּ וּלְמִתַּן לְהוֹן זְוָדִין לְאָרְחָא וַעֲבַד לְהוֹן כֵּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כו">כו</span>
וּנְטָלוּ יָת עִיבוּרְהוֹן עַל חֲמָרֵיהוֹן וַאֲזָלוּ מִתַּמָּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כז">כז</span>
וּפְתַח חַד יָת סַקֵּהּ לְמִתַּן כִּסְתָא לַחֲמָרֵהּ בְּבֵית מְבָתָא וַחֲזָא יָת כַּסְפֵּהּ וְהָא הוּא בְּפוּם טוֹעֲנֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כח">כח</span>
וַאֲמַר לַאֲחוֹהִי אִתּוֹתַב כַּסְפִּי וְאַף הָא בְטּוֹעֲנִי וּנְפַק מַדַּע לִבְּהוֹן וּתְוָהוּ גְּבַר לַאֲחוּהִי לְמֵימַר מָה דָּא עֲבַד יְיָ לָנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, כט">כט</span>
וַאֲתוֹ לְוַת יַעֲקֹב אֲבוּהוֹן אַרְעָא דִּכְנָעַן וְחַוִּיוּ לֵהּ יָת כָּל דְעַרְעָא יָתְהוֹן לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, ל">ל</span>
מַלֵּיל גַּבְרָא רִבּוֹנָא דְאַרְעָא עִמָּנָא קַשְׁיָן וִיהַב יָתָנָא כִּמְאַלִּילֵי יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לא">לא</span>
וַאֲמַרְנָא לֵהּ כֵּיוָנֵי אֲנָחְנָא לָא הֲוֵינָא אַלִּילֵי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לב">לב</span>
תְּרֵין עֲסַר אֲנַחְנָא אַחִין בְּנֵי אָבוּנָא חַד לֵיתוֹהִי וּזְעֵירָא יוֹמָא דֵּין עִם אָבוּנָא בְּאַרְעָא דִּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לג">לג</span>
וַאֲמַר לָנָא גַּבְרָא רִבּוֹנָא דְּאַרְעָא בְּדָא אִדַּע אֲרֵי כֵיוָנֵי אַתּוּן אֲחוּכוֹן חַד שְׁבוּקוּ לְוָתִי וְיָת עִיבוּרָא דְחַסִּיר בְּבָתֵּיכוֹן סִיבוּ וֶאֱזִילוּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לד">לד</span>
וְאַיְתִיאוּ יָת אֲחוּכוֹן זְעֵירָא לְוָתִי וְאִדַּע אֲרֵי לָא אַלִּילֵי אַתּוּן אֲרֵי כֵיוָנֵי אַתּוּן יָת אֲחוּכוֹן אֶתֵּן לְכוֹן וְיָת אַרְעָא תַּעְבְּדוּן בַּהּ סְחוֹרְתָּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לה">לה</span>
וַהֲוָה אִנּוּן מְרִיקִין סַקֵּיהוֹן וְהָא גְּבַר צְרִיר כַּסְפֵּהּ בְּסַקֵּהּ וַחֲזוֹ יָת צְרָרֵי כַסְפֵּיהוֹן אִנּוּן וַאֲבוּהוֹן וּדְחִילוּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לו">לו</span>
וַאֲמַר לְהוֹן יַעֲקֹב אֲבוּהוֹן יָתִי אַתְכֶּלְתּוּן יוֹסֵף לֵיתוֹהִי וְשִׁמְעוֹן לָא הֲוָה הָכָא (לֵיתוֹהִי) וְיָת בִּנְיָמִן תִּדְבְּרוּן עֲלַי הֲווֹ כָלְּהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לז">לז</span>
וַאֲמַר רְאוּבֵן לְוַת אֲבוּהִי לְמֵימַר יָת תְּרֵין בְּנַי תְּמִית אִם לָא אַיְתִנֵּהּ לְוָתָךְ הַב יָתֵהּ עַל יְדִי וַאֲנָא אֲתֵבִנֵּהּ לָךְ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מב, לח">לח</span>
וַאֲמַר לָא יֵחוּת בְּרִי עִמְּכוֹן אֲרֵי אָחוּהִי מִית וְהוּא בִּלְחוֹדוֹהִי אִשְׁתָּאַר וִיעַרְעִנֵּהּ מוֹתָא בְּאָרְחָא דִּי תְהָכוּן בַּהּ וְתַחֲתוּן יָת שִׂיבְתִי בְּדָווֹנָא לִשְׁאוֹל:<p dir="rtl">
<h3 dir="rtl" id="i_onqelus, פרשת מקץ, פרק מג">פרק-מג</h3><p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, א">א</span>
וְכַפְנָא תַּקִּיף בְּאַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ב">ב</span>
וַהֲוָה כַּד שֵׁיצִיאוּ לְמֵיכַל יָת עִיבוּרָא דְּאַיְתִיאוּ מִמִּצְרָיִם וַאֲמַר לְהוֹן אֲבוּהוֹן תּוּבוּ זְבוּנוּ לָנָא זעֵיר עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ג">ג</span>
וַאֲמַר לֵהּ יְהוּדָה לְמֵימָר אַסְהָדָא אַסְהֵד בָּנָא גַּבְרָא לְמֵימָר לָא תֶחֱזוּן אַפַּי אֶלָּהֵין כַּד אָחוּכוֹן עִמְּכוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ד">ד</span>
אִם אִיתָךְ מְשַׁלַּח יָת אָחוּנָא עִמָּנָא נֵיחוֹת וְנִזְבֵּן לָךְ עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ה">ה</span>
וְאִם לֵיתָךְ מְשַׁלַּח לָא נֵיחוֹת אֲרֵי גַּבְרָא אֲמַר לָנָא לָא תֶחֱזוּן אַפַּי אֶלָּהֵין כַּד אֲחוּכוֹן עִמְּכוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ו">ו</span>
וַאֲמַר יִשְׂרָאֵל לְמָה אַבְאֶשְׁתּוּן לִי לְחַוָּאָה לְגַבְרָא הַעַד כְּעַן לְכוֹן אָחָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ז">ז</span>
וַאֲמָרוּ מִשְׁאַל שָׁאֵל גַּבְרָא לָנָא וּלְיַלָּדוּתָנָא לְמֵימַר הַעַד כְּעַן אֲבוּכוֹן קַיָּם הַאִית לְכוֹן אָחָא וְחַוֵּינָא לֵהּ עַל מֵימַר פִּתְגָּמַיָּא הָאִלֵּין הֲמִדַּע הֲוֵינָא יָדְעִין אֲרֵי יֵימַר אוֹחִיתוּ יָת אֲחוּכוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ח">ח</span>
וַאֲמַר יְהוּדָה לְיִשְׂרָאֵל אֲבוּהִי שְׁלַח עוּלֵימָא עִמִּי וְנֵקוּם וְנֵזֵיל וְנֵיחֵי וְלָא נְמוּת אַף אֲנַחְנָא אַף אַתְּ אַף טַפְלָנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ט">ט</span>
אֲנָא מְעָרַבְנָא בֵהּ מִן יְדִי תִּבְעִנֵּהּ אִם לָא אַיְתִנֵּהּ לָךְ וַאֲקֵימִנֵּהּ קֳדָמָךְ וְאֵהֵי חָטֵי לָךְ כָּל יוֹמַיָּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, י">י</span>
אֲרֵי אִלּוּלָפוֹן בְּדָא אִתְעַכָּבְנָא אֲרֵי כְעַן תַּבְנָא דְּנַן תַּרְתֵּין זִמְנִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יא">יא</span>
וַאֲמַר לְהוֹן יִשְׂרָאֵל אֲבוּהוֹן אִם כֵּן הָכָא דָּא עִיבִידוּ סִיבוּ מִדִּמְשַׁבַּח בְּאַרְעָא בְּמָנֵיכוֹן וְאוֹחִיתוּ לְגַבְרָא תִּקְרֻבְתָּא זְעֵיר קְטַף וּזְעֵיר דְּבַשׁ שְׁעַף וּלְטוֹם בָּטְנִין וְשִׁגְדִּין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יב">יב</span>
וְכַסְפָּא עַל חַד תְּרֵין סִיבוּ בְיֶדְכוֹן וְיָת כַּסְפָּא דְּאִתּוֹתַב בְּפוּם טוֹעֲנֵיכוֹן תְּתִיבוּן בְּיֶדְכוֹן מָאִים שָׁלוּ הוּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יג">יג</span>
וְיָת אֲחוּכוֹן דְּבָרוּ וְקוּמוּ תּוּבוּ לְוַת גַּבְרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יד">יד</span>
וְאֵל שַׁדַּי יִתֵּן לְכוֹן רַחֲמִין קֳדָם גַּבְרָא וְיִפְטַר לְכוֹן יָת אֲחוּכוֹן אָחֳרָנָא וְיָת בִּנְיָמִין וַאֲנָא כְּמָא דְּאִתְכֵּלִית תְּכֵלִית:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, טו">טו</span>
וּנְסִיבוּ גֻּבְרַיָּא יָת תִּקְרֻבְתָּא הָדָא וְעַל חַד תְּרֵין כַּסְפָּא נְסִיבוּ בִידֵיהוֹן וּדְבָרוּ יָת בִּנְיָמִן וְקָמוּ וּנְחָתוּ לְמִצְרַיִם וְקָמוּ קֳדָם יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, טז">טז</span>
וַחֲזָא יוֹסֵף עִמְּהוֹן יָת בִּנְיָמִין וַאֲמַר לְדִי מְמַנָּא עַל בֵּיתֵהּ אָעֵיל יָת גֻּבְרַיָּא לְבֵיתָא וּנְכוֹס נִכְסָתָא וְאַתְקֵין אֲרֵי עִמִּי יֵיכְלוּן גֻּבְרַיָּא בְּשֵׁירוּתָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יז">יז</span>
וַעֲבַד גַּבְרָא כְּמָא דִּי אֲמַר יוֹסֵף וְאָעֵיל גַּבְרָא יָת גֻּבְרַיָּא לְבֵית יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יח">יח</span>
וּדְחִילוּ גֻּבְרַיָּא אֲרֵי אִתַּעֲלוּ לְבֵית יוֹסֵף וַאֲמָרוּ עַל עֵסַק כַּסְפָּא דְּאִתּוֹתַב בְּטוֹעֲנָנָא בְּקַדְמֵיתָא אֲנַחְנָא מִתַּעֲלִין לְאִתְרַבְרָבָא עֲלָנָא וּלְאִסְתַּקָּפָא עֲלָנָא וּלְמִקְנֵי יָתָנָא לְעַבְדִּין וּלְמִדְבַּר יָת חֲמָרָנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, יט">יט</span>
וּקְרִיבוּ לְוַת גַּבְרָא דִּי מְמַנָּא עַל בֵּית יוֹסֵף וּמַלִּילוּ עִמֵּהּ בִּתְרַע בֵּיתָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כ">כ</span>
וַאֲמָרוּ בְּבָעוּ רִבּוֹנִי מֵיחַת נִחֵתְנָא בְּקַדְמֵיתָא לְמִזְבַּן עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כא">כא</span>
וַהֲוָה כַּד אָתֵינָא לְבֵית מְבָתָא וּפְתַחְנָא יָת טוֹעֲנָנָא וְהָא כְסַף גְּבַר בְּפוּם טוֹעֲנֵהּ כַּסְפָּנָא בְּמַתְקְלֵהּ וַאֲתֵיבְנָא יָתֵהּ בִּידָנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כב">כב</span>
וְכַסְפָּא אָחֳרָנָא אוֹחִיתְנָא בִידָנָא לְמִזְבַּן עִיבוּרָא לָא יְדַעְנָא מָן שַׁוִּי כַסְפָּנָא בְּטוֹעֲנָנָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כג">כג</span>
וַאֲמַר שְׁלַם לְכוֹן לָא תִדְחֲלוּן אֱלָהֲכוֹן וֵאֱלָהָא דַּאֲבוּכוֹן יְהַב לְכוֹן סִימָּא בְּטוֹעֲנֵיכוֹן כַּסְפְּכוֹן אֲתָא לְוָתִי וְאַפֵּיק לְוָתְהוֹן יָת שִׁמְעוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כד">כד</span>
וְאָעֵיל גַּבְרָא יָת גֻּבְרַיָּא לְבֵית יוֹסֵף וִיהַב מַיָּא וְאַסְחוֹ רִגְלֵיהוֹן וִיהַב כִּסְּתָא לַחֲמָרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כה">כה</span>
וְאַתְקִינוּ יָת תִּקְרֻבְתָּא עַד דְּעַל יוֹסֵף בְּשֵׁירוּתָא אֲרֵי שְׁמָעוּ אֲרֵי תַמָּן יֵיכְלוּן לַחֲמָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כו">כו</span>
וְעַל יוֹסֵף לְבֵיתָא וְאַיְתִיאוּ לֵהּ יָת תִּקְרֻבְתָּא דִּי בִידֵיהוֹן לְבֵיתָא וּסְגִידוּ לֵהּ לְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כז">כז</span>
וּשְׁאֵיל לְהוֹן לִשְׁלַם וַאֲמַר הַשְׁלַם אֲבוּכוֹן סָבָא דִּי אֲמַרְתּוּן הַעַד כְּעַן קַיָּם:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כח">כח</span>
וַאֲמָרוּ שְׁלַם לְעַבְדָךְ לְאָבוּנָא עַד כְּעַן קַיָּם וּכְרָעוּ וּסְגִידוּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, כט">כט</span>
וּזְקַף עֵינוֹהִי וַחֲזָא יָת בִּנְיָמִין אֲחוּהִי בַּר אִמֵּהּ וַאֲמַר הָדֵין אֲחוּכוֹן זְעֵירָא דִּי אֲמַרְתּוּן לִי וַאֲמַר מִן קֳדָם יְיָ יִתְרַחַם עֲלָךְ בְּרִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, ל">ל</span>
וְאוֹחִי יוֹסֵף אֲרֵי אִתְגּוֹלְלוּ רַחֲמוֹהִי עַל אֲחוּהִי וּבְעָא לְמִבְכֵּי וְעַל לְאִדְרוֹן בֵּית מִשְׁכְּבָא וּבְכָא תַמָּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, לא">לא</span>
וְאַסְחֵי אַפּוֹהִי וּנְפָק וְאִתְחַסִּין וַאֲמַר שַׁווּ לַחֲמָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, לב">לב</span>
וְשַׁוִּיאוּ לֵהּ בִּלְחוֹדוֹהִי וּלְהוֹן בִּלְחוֹדֵיהוֹן וּלְמִצְרָאֵי דְּאָכְלִין עִמֵּהּ בִּלְחוֹדֵיהוֹן אֲרֵי לָא יָכְלִין מִצְרָאֵי לְמֵיכַל עִם עִבְרָאֵי לַחְמָא אֲרֵי בְעִירָא דְּמִצְרָאֵי דָחֲלִין לֵהּ עִבְרָאֵי אָכְלִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, לג">לג</span>
וְאַסְחָרוּ קֳדָמוֹהִי רַבָּא כְּרַבְיוּתֵהּ וּזְעִירָא כִּזְעֵרוּתֵהּ וּתְמָהוּ גֻּבְרַיָּא גְּבַר לְחַבְרֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מג, לד">לד</span>
וּנְטַלּ חֳלָקִין מִן קֳדָמוֹהִי לָקֳדָמֵיהוֹן וּסְגִי חֲלָקָא דְבִנְיָמִן מֵחֳלָקֵי דְכָלְּהוֹן חַמְשָׁא חֳלָקִין וּשְׁתִיאוּ וּרְוִיאוּ עִמֵּהּ:<p dir="rtl">
<h3 dir="rtl" id="i_onqelus, פרשת מקץ, פרק מד">פרק-מד</h3><p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, א">א</span>
וּפַקֵּיד יָת דִּי מְמַנָּא עַל בֵּיתֵהּ לְמֵימַר מְלֵי יָת טוֹעֲנֵי גֻּבְרַיָּא עִיבוּרָא כְּמָא דִּי יָכְלִין לְמִטְּעַן וְשַׁוִּי כְסַף גְּבַר בְּפוּם טוֹעֲנֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ב">ב</span>
וְיָת כַּלִּידִי כַּלִּידָא דְכַסְפָּא תְּשַׁוֵּי בְּפוּם טוֹעֲנָא דִּזְעֵירָא וְיָת כְּסַף זְבִינוֹהִי וַעֲבַּד כְּפִתְגָּמָא דְּיוֹסֵף דִּי מַלִּיל:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ג">ג</span>
צַפְרָא נְהָר וְגֻבְרַיָּא אִתְפַּטָּרוּ אִנּוּן וַחֲמָרֵיהוֹן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ד">ד</span>
אִנּוּן נְפָקוּ מִן קַרְתָּא לָא אַרְחִיקוּ וְיוֹסֵף אֲמַר לְדִי מְמַנָּא עַל בֵּיתֵהּ קוּם רְדַף בָּתַר גֻּבְרַיָּא וְתַדְבְּקִנּוּן וְתֵימַר לְהוֹן לְמָה שַׁלֶמְתּוּן בִּישָׁא חֳלָף טַבְתָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ה">ה</span>
הֲלָא דֵּין דְּשָׁתֵי רִבּוֹנִי בֵּהּ וְהוּא בָּדָקָא מְבָדֵק בֵּהּ אַבְאֶשְׁתּוּן דִּי עֲבַדְתּוּן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ו">ו</span>
וְאַדְבֵּיקִנּוּן וּמַלֵּיל עִמְּהוֹן יָת פִּתְגָּמַיָּא הָאִלֵּין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ז">ז</span>
וַאֲמָרוּ לֵהּ לְמָה יְמַלֵּל רִבּוֹנִי כְּפִתְגָּמַיָּא הָאִלֵּין חַס לְעַבְדָּיךְ מִלְּמֶעְבַּד כְּפִתְגָּמָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ח">ח</span>
הָא כַסְפָּא דִּי אַשְׁכַּחְנָא בְּפוּם טּוֹעֲנָנָא אֲתֵיבְנוֹהִי לָךְ מֵאַרְעָא דִּכְנָעַן וְאֶכְדֵּין נִגְנוּב מִבֵּית רִבּוֹנָךְ כַּסְפָּא אוֹ דַּהֲבָא <span class="booklinks" onclick="sendBookLink(this)" onmouseover="setBookLinkTitle(this)">(מָנִין דִּכְסַף אוֹ מָנִין דִּדְהָב)</span>:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, ט">ט</span>
דִּי יִשְׁתְּכַח עִמֵּהּ מֵעַבְדָיךְ וּמִית וְאַף אַנַחְנָא נְהֵי לְרִבּוֹנִי לְעַבְדִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, י">י</span>
וַאֲמַר אַף כְּעַן כְּפִתְגָּמֵיכוֹן כֶּן הוּא דִּי יִשְׁתְּכַח עִמֵּהּ יְהֵי לִי עַבְדָּא וְאַתּוּן תְּהוֹן זַכָּאִין:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, יא">יא</span>
וְאוֹחִיאוּ וְאוֹחִיתוּ גְּבַר יָת טּוֹעֲנֵהּ לְאַרְעָא וּפְתָחוּ גְּבַר טוֹעֲנֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, יב">יב</span>
וּבְלַשׁ בְּרַבָּא שָׁרֵי וּבִזְעֵירָא שֵׁצִי וְאִשְׁתְּכַח כַּלִּידָא בְּטוֹעֲנָא דְבִנְיָמִן:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, יג">יג</span>
וּבְזָעוּ לְבוּשֵׁיהוֹן וּרְמוֹ גְּבַר עַל חֲמָרֵהּ וְתָבוּ לְקַרְתָּא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, יד">יד</span>
וְעַל יְהוּדָּה וַאֲחוֹהִי לְבֵית יוֹסֵף וְהוּא עַד כְּעַן תַּמָּן וּנְפָלוּ קֳדָמוֹהִי לְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, טו">טו</span>
וַאֲמַר לְהוֹן יוֹסֵף מָה עוֹבָדָא הָדֵין דִּי עֲבַדְתּוּן הֲלָא יְדַּעְתּוּן אֲרֵי בָדָקָא מְבָדֵק גַּבְרָא דִּי כְוָתִי:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, טז">טז</span>
וַאֲמַר יְהוּדָה מַה נֵּימַר לְרִבּוֹנִי מַה נְּמַלֵּל וּמַה נִזְכֵּי מִן קֳדָם יְיָ אִשְׁתְּכַח יָת חוֹבָא דְעַבְדָּיךְ הָא אֲנַחְנָא עַבְדִּין לְרִבּוֹנִי אַף אֲנַחְנָא אַף דְּאִשְׁתְּכַח כַּלִּידָא בִּידֵהּ:<p dir="rtl">
<span dir="rtl" class="inlineHeader" id="i_onqelus, פרשת מקץ, פרק מד, יז">יז</span>
וַאֲמַר חַס לִי מִלְּמֶעְבַּד דָּא גַּבְרָא דִּי אִשְׁתְּכַח כַּלִּידָא בִּידֵהּ הוּא יְהֵי לִי עַבְדָּא וְאַתּוּן סָקוֹ לִשְׁלַם לְוַת אֲבוּכוֹן: ססס: <B>[ססס]</B><p dir="rtl">
<h2 dir="rtl" id="i_onqelus, פרשת ויגש">פרשת ויגש</h2><p dir="rtl">
<h3 dir="rtl" id="i_onqelus, פרשת ויגש, המשך פרק מד">המשך פרק מד</h3><p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, יח">יח</span>
וּקְרֵב לְוָתֵהּ יְהוּדָה וַאֲמַר בְּבָעוּ רִבּוֹנִי יְמַלֵּל כְּעַן עַבְדָּךְ פִּתְגָּמָא קֳדָם רִבּוֹנִי וְלָא יִתְקֵף רוּגְזָךְ בְּעַבְדָּךְ אֲרֵי כְפַרְעֹה כֵּן אָתְּ:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, יט">יט</span>
רִבּוֹנִי שְׁאִיל יָת עַבְדּוֹהִי לְמֵימָר הַאִית לְכוֹן אַבָּא אוֹ אָחָא:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כ">כ</span>
וַאֲמַרְנָא לְרִבּוֹנִי אִית לָנָא אַבָּא סָבָא וּבַר סִיבְתִין זְעֵיר וְאָחוּהִי מִית וְאִשְׁתָּאַר הוּא בִלְחוֹדוֹהִי לְאִמֵּהּ וַאֲבוּהִי רְחִים לֵהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כא">כא</span>
וַאֲמַרְתָּ לְעַבְדָּיךְ אֲחִיתוֹהִי לְוָתִי וֶאֱשַׁוֵּי עֵינִי עֲלוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כב">כב</span>
וַאֲמַרְנָא לְרִבּוֹנִי לָא יִכּוּל עוּלֵימָא לְמִשְׁבַּק יָת אֲבוּהִי וְאִם יִשְׁבּוֹק יָת אֲבוּהִי וּמִית:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כג">כג</span>
וַאֲמַרְתָּ לְעַבְדָּיךְ אִם לָא יֵחוֹת אֲחוּכוֹן זְעֵירָא עִמְּכוֹן לָא תוֹסְפוּן לְמֶחֱזֵי אַפָּי:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כד">כד</span>
וַהֲוָה כַּד סְלֵיקְנָא לְעַבְדָּךְ אַבָּא וְחַוֵּינָא לֵהּ יָת פִּתְגָּמֵי רִבּוֹנִי:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כה">כה</span>
וַאֲמַר אָבוּנָא תּוּבוּ זְבוּנוּ לָנָא זְעֵיר עִיבוּרָא:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כו">כו</span>
וַאֲמַרְנָא לָא נִכּוּל לְמֵיחָת אִם אִית אָחוּנָא זְעֵירָא עִמָּנָא וְנֵחוֹת אֲרֵי לָא נִכּוּל לְמֶחֱזֵי אַפֵּי גַּבְרָא וְאָחוּנָא זְעֵירָא לֵיתוֹהִי עִמָּנָא:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כז">כז</span>
וַאֲמַר עַבְדָּךְ אַבָּא לָנָא אַתּוּן יְדַעְתּוּן אֲרֵי תְרֵין יְלִידַת לִי אִתְּתִי:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כח">כח</span>
וּנְפַק חַד מִלְוָתִי וַאֲמָרִית בְּרַם מִקְטַל קְטִיל וְלָא חֲזִתֵּהּ עַד כְּעָן:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, כט">כט</span>
וְתַדְבְּרוּן אַף יָת דֵּין מִן קֳדָמַי וִיעַרְעִנֵּהּ מוֹתָא וְתַחֲתוּן יָת שִׂבְתִי בְּבִישְׁתָא לִשְׁאוֹל:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, ל">ל</span>
וּכְעַן כְּמֵיתִי לְוַת עַבְדָּךְ אַבָּא וְעוּלֵימָא לֵיתוֹהִי עִמָּנָא וְנַפְשֵׁהּ חֲבִיבָא לֵהּ כְּנַפְשֵׁהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, לא">לא</span>
וִיהֵי כַּד יֶחֱזֵי אֲרֵי לֵית עוּלֵימָא וּמִית וְיַחֲתוּן עַבְדָּיךְ יָת שִׂיבַת עַבְדָּךְ אָבוּנָא בְּדָווֹנָא לִשְׁאוֹל:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, לב">לב</span>
אֲרֵי עַבְדָּךְ מְעָרַב בְּעוּלֵימָא מִן אַבָּא לְמֵימָר אִם לָא אַיְתִנֵּהּ לְוָתָךְ וָאֱהִי חָטֵי לְאַבָּא כָּל יוֹמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, לג">לג</span>
וּכְעַן יֵתֶב כְּעַן עַבְדָּךְ תְּחוֹת עוּלֵימָא עַבְדָּא לְרִבּוֹנִי וְעוּלֵימָא יִסַּק עִם אֲחוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויגש, המשך פרק מד, לד">לד</span>
אֲרֵי אֶכְדֵּין אֶסַּק לְוַת אַבָּא וְעוּלֵימָא לֵיתוֹהִי עִמִּי דִּלְמָא אֶחֱזֵי בְּבִישׁוּ דִּי יִשְׁכַּח יָת אַבָּא:<p dir="rtl">
<h3 dir="rtl" id="i_onqelus, פרשת ויגש, פרק מה">פרק-מה</h3><p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, א">א</span>
וְלָא יְכִיל יוֹסֵף לְאִתְחַסָּנָא לְכֹל דְּקָיְמִין עִלָּוֹהִי וּקְרָא אַפִּיקוּ כָל אֱנַשׁ מֵעִלָּוָי וְלָא קָם אֱנַשׁ עִמֵּהּ כַּד אִתְיְדַע יוֹסֵף לְוַת אֲחוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ב">ב</span>
וִיהַב יָת קָלֵהּ בִּבְכִיתָא וּשְׁמָעוּ מִצְרַיִם וּשְׁמַע אֱנַשׁ בֵּית פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ג">ג</span>
וַאֲמַר יוֹסֵף לַאֲחוֹהִי אֲנָא יוֹסֵף הַעַד כְּעַן אַבָּא קַיָּם וְלָא יָכִילוּ אֲחוֹהִי לַאֲתָבָא יָתֵהּ פִּתְגָּם אֳרֵי אִתְבְּהִילוּ מִן קֳדָמוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ד">ד</span>
וַאֲמַר יוֹסֵף לַאֲחוֹהִי קְרִיבוּ כְעַן לְוָתִי וּקְרִיבוּ וַאֲמַר אֲנָא יוֹסֵף אֲחוּכוֹן דִּי זַבִּנְתּוּן יָתִי לְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ה">ה</span>
וּכְעַן לָא תִתְנַסְסוּן וְלָא יִתְקָף בְּעֵינֵיכוֹן אֲרֵי זַבִּנְתּוּן יָתִי הַלְכָא אֲרֵי לְקַיָּמָא שַׁלְחַנִּי יְיָ קֳדָמֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ו">ו</span>
אֲרֵי דְנַן תַּרְתֵּין שְׁנִין כַּפְנָא בְּגוֹ אַרְעָא וְעוֹד חָמֵשׁ שְׁנִין דִּי לֵית זְרוֹעָא וַחֲצָדָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ז">ז</span>
וְשַׁלְחַנִּי יְיָ קֳדָמֵיכוֹן לְשַׁוָּאָה לְכוֹן שְׁאָרָא בְּאַרְעָא וּלְקַיָּמָא לְכוֹן לְשֵׁיזָבָא רַבָּא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ח">ח</span>
וּכְעַן לָא אַתּוּן שְׁלַחְתּוּן יָתִי הַלְכָא אֶלָּהֵן מִן קֳדָם יְיָ וְשַׁוְּיַנִי לְאַבָּא לְפַרְעֹה וּלְרִבּוֹן לְכָל אֱנַשׁ בֵּיתֵהּ וְשַׁלִּיט בְּכָל אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, ט">ט</span>
אוֹחוּ וּסְקוֹ לְוַת אַבָּא וְתֵימְרוּן לֵהּ כִּדְנַן אֲמַר בְּרָךְ יוֹסֵף שַׁוְּיַנִי יְיָ לְרִבּוֹן לְכָל מִצְרָיִם חוּת לְוָתִי לָא תִתְעַכָּב:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, י">י</span>
וְתֵתֵב בְּאַרְעָא דְגשֶׁן וּתְהֵי קָרִיב לִי אַתְּ וּבְנָיךְ וּבְנֵי בְנָיךְ וְעָנָךְ וְתוֹרָךְ וְכָל דִּי לָךְ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יא">יא</span>
וְאֵזוּן יָתָךְ תַּמָּן אֲרֵי עוֹד חֲמֵשׁ שְׁנִין כַּפְנָא דִּלְמָא תִתְמַסְכַּן אַתְּ וֶאֱנַשׁ בֵּיתָךְ וְכָל דִּי לָךְ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יב">יב</span>
וְהָא עֵינֵיכוֹן חֲזָן וְעֵינֵי אָחִי בִנְיָמִין אֲרֵי בְלִישַׁנְכוֹן אֲנָא מְמַלֵּל עִמְּכוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יג">יג</span>
וּתְחַווּן לְאַבָּא יָת כָּל יְקָרִי בְּמִצְרַיִם וְיָת כָּל דִּי חֲזֵיתוּן וְתוֹחוּן וְתַחֲתוּן יָת אַבָּא הָכָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יד">יד</span>
וּנְפַל עַל צַוְּארֵי בִנְיָמִן אֲחוּהִי וּבְכָא וּבִנְיָמִן בְּכָא עַל צַוְּארֵהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, טו">טו</span>
וּנְשַׁק לְכָל אֲחוֹהִי וּבְכָא עֲלֵיהוֹן וּבָתַר כֵּן מַלִּילוּ אֲחוֹהִי עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, טז">טז</span>
וְקָלָא אִשְׁתְּמַע בֵית פַּרְעֹה לְמֵימַר עַלּוּ אֲחֵי יוֹסֵף וּשְׁפַר בְּעֵינֵי פַרְעֹה וּבְעֵינֵי עַבְדּוֹהִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יז">יז</span>
וַאֲמַר פַּרְעֹה לְיוֹסֵף אֱמַר לְאַחָיךְ דָּא עִיבִידוּ טְעוּנוּ יָת בְּעִירְכוֹן וֶאֱזִילוּ אוֹבִילוּ לְאַרְעָא דִּכְנָעַן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יח">יח</span>
וּדְבָרוּ יָת אֲבוּכוֹן וְיָת אֱנַשׁ בָּתֵּיכוֹן וְעוּלוּ לְוָתִי וְאֶתֵּן לְכוֹן יָת טוּב אַרְעָא דְמִצְרַיִם וְתֵיכְלוּן יָת טוּבָא דְאַרְעָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, יט">יט</span>
וְאַתְּ מְפַקָּדָא דָּא עִיבִידוּ סִיבוּ לְכוֹן מֵאַרְעָא דְמִצְרַיִם עֶגְלָן לְטַפְלֵּיכוֹן וְלִנְשֵׁיכוֹן וְתִטְּלוּן יָת אֲבוּכוֹן וְתֵיתוּן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כ">כ</span>
וְעֵינְכוֹן לָא תְחוּס עַל מָנֵיכוֹן אֲרֵי טַב כָּל אַרְעָא דְמִצְרַיִם דִּלְכוֹן הוּא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כא">כא</span>
וַעֲבָדוּ כֵן בְּנֵי יִשְׂרָאֵל וִיהַב לְהוֹן יוֹסֵף עֶגְלָן עַל מֵימַר פַּרְעֹה וִיהַב לְהוֹן זְוָדִין לְאָרְחָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כב">כב</span>
לְכָלְהוֹן יְהַב לִגְבַר אִצְטְלַּוָּן דִּלְבוּשִׁין וּלְבִנְיָמִן יְהַב תְּלַת מְאָה סִלְעִין דִּכְסַף וַחֲמֵשׁ אִצְטְלַוָּן דִּלְבוּשִׁין:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כג">כג</span>
וְלַאֲבוּהִי שְׁלַח כְּדָא עַסְרָא חֲמָרִין טְעִינִין מִטּוּבָא דְמִצְרָיִם וַעֲסַר אַתְנָן טְעִינָן עִיבוּר וּלְחֵם וּזְוָדִין לַאֲבוּהִי לְאָרְחָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כד">כד</span>
וְשַׁלַּח יָת אֲחוֹהִי וַאֲזָלוּ וַאֲמַר לְהוֹן לָא תִתְנַצוּן בְּאָרְחָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כה">כה</span>
וּסְלִיקוּ מִמִּצְרָיִם וַאֲתוֹ לְאַרְעָא דִּכְנַעַן לְוַת יַעֲקֹב אֲבוּהוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כו">כו</span>
וְחַוִּיאוּ לֵהּ לְמֵימַר עַד כְּעַן יוֹסֵף קַיָּם וַאֲרֵי הוּא שַׁלִּיט בְּכָל אַרְעָא דְמִצְרָיִם וַהֲווֹ מִלַּיָּא פָּיְגָן עַל לִבֵּהּ אֲרֵי לָא הֵימִין לְהוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כז">כז</span>
וּמַלִּילוּ עִמֵּהּ יָת כָּל פִּתְגָּמֵי יוֹסֵף דִּי מַלִּיל עִמְּהוֹן וַחֲזָא יָת עֲגַלָּתָא דִּשְׁלַח יוֹסֵף לְמִטַּל יָתֵהּ וּשְׁרַת רוּחַ נְבוּאָה עַל יַעֲקֹב אֲבוּהוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מה, כח">כח</span>
וַאֲמַר יִשְׂרָאֵל סַגִּי לִי חֶדְוָא עַד כְּעַן יוֹסֵף בְּרִי קַיָּם אֱזֵיל וְאֶחֱזִנֵּהּ עַד לָא אֵמוּת:<p dir="rtl">
<h3 dir="rtl" id="i_onqelus, פרשת ויגש, פרק מו">פרק-מו</h3><p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, א">א</span>
וּנְטַל יִשְׂרָאֵל וְכָל דִּי לֵהּ וַאֲתָא לִבְאֵר שָׁבַע וּדְבַח דִּבְחִין לֵאלָהָא דְאֲבוּהִי יִצְחָק:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ב">ב</span>
וַאֲמַר יְיָ לְיִשְׂרָאֵל בְּחֶזְוֵי דְלֵילְיָא וַאֲמַר יַעֲקֹב יַעֲקֹב וַאֲמַר הָא אֲנָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ג">ג</span>
וַאֲמַר אֲנָא אֵל אֱלָהָא דְאָבוּךְ לָא תִדְחַל מִלְּמֵיחַת לְמִצְרַיִם אֲרֵי לְעַם סַגִּי אֲשֵׁוִּנָּךְ תַּמָּן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ד">ד</span>
אֲנָא אֵחוֹת עִמָּךְ לְמִצְרַיִם וַאֲנָא אַסֵּקִנָּךְ אַף אַסָּקָא וְיוֹסֵף יְשַׁוֵּי יְדוֹהִי עַל עֵינָיךְ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ה">ה</span>
וְקָם יַעֲקֹב מִבְּאֵרָא דְשָׁבַע וּנְטָלוּ בְנֵי יִשְׂרָאֵל יָת יַעֲקֹב אֲבוּהוֹן וְיָת טַפְלְהוֹן וְיָת נְשֵׁיהוֹן בַּעֲגַלְתָּא דִּי שְׁלַח פַּרְעֹה לְמִטַּל יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ו">ו</span>
וּדְבָרוּ יָת גֵּיתֵיהוֹן וְיָת קִנְיָנְהוֹן דִּי קְנוֹ בְּאַרְעָא דִּכְנַעַן וַאֲתוֹ לְמִצְרָיִם יַעֲקֹב וְכָל בְּנוֹהִי עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ז">ז</span>
בְּנוֹהִי וּבְנֵי בְנוֹהִי עִמֵּהּ בְּנָתֵהּ וּבְנַת בְּנוֹהִי וְכָל זַרְעֵהּ אַיְתִי עִמֵּהּ לְמִצְרָיִם: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ח">ח</span>
וְאִלֵּין שְׁמָהַת בְּנֵי יִשְׂרָאֵל דְּעַלּוּ לְמִצְרַיִם יַעֲקֹב וּבְנוֹהִי בּוּכְרָא דְיַעֲקֹב רְאוּבֵן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ט">ט</span>
וּבְנֵי רְאוּבֵן חֲנוֹךְ וּפַלּוּא וְחֶצְרֹן וְכַרְמִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, י">י</span>
וּבְנֵי שִׁמְעוֹן יְמוּאֵל וְיָמִין וְאֹהַד וְיָכִין וְצֹחַר וְשָׁאוּל בַּר כְּנַעֲנֵיתָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יא">יא</span>
וּבְנֵי לֵוִי גֵּרְשׁוֹן קְהָת וּמְרָרִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יב">יב</span>
וּבְנֵי יְהוּדָה עֵר וְאוֹנָן וְשֵׁלָה וָפֶרֶץ וָזָרַח וּמִית עֵר וְאוֹנָן בְּאַרְעָא דִּכְנַעַן וַהֲווֹ בְנֵי פֶרֶץ חֶצְרֹן וְחָמוּל:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יג">יג</span>
וּבְנֵי יִשָּׂשכָר תּוֹלָע וּפֻוָּה וְיוֹב וְשִׁמְרוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יד">יד</span>
וּבְנֵי זְבֻלוּן סֶרֶד וְאֵלוֹן וְיַחְלְאֵל:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, טו">טו</span>
אִלֵּין בְּנֵי לֵאָה דִּילִידַת לְיַעֲקֹב בְּפַדַּן אֲרָם וְיָת דִּינָה בְרַתֵּהּ כָּל נֶפֶשׁ בְּנוֹהִי וּבְנָתֵהּ תְּלָתִין וּתְלָת:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, טז">טז</span>
וּבְנֵי גָד צִפְיוֹן וְחַגִּי שׁוּנִי וְאֶצְבּוֹן עֵרִי וַאֲרוֹדִי וְאַרְאֵלִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יז">יז</span>
וּבְנֵי אָשֵׁר יִמְנָה וְיִשְׁוָה וְיִשְׁוִי וּבְרִיעָה וְשֶׂרַח אֲחַתְהוֹן וּבְנֵי בְרִיעָה חֶבֶר וּמַלְכִּיאֵל:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יח">יח</span>
אִלֵּין בְּנֵי זִלְפָּה דִי יְהַב לָבָן לְלֵאָה בְרַתֵּהּ וִילִידַת יָת אִלֵּין לְיַעֲקֹב שִׁית עֶשְׂרֵי נַפְשָׁא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, יט">יט</span>
בְּנֵי רָחֵל אִתַּת יַעֲקֹב יוֹסֵף וּבִנְיָמִן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כ">כ</span>
וְאִתְיְלִידוּ לְיוֹסֵף בְּאַרְעָא דְמִצְרַיִם דִּילִידַת לֵהּ אָסְנַת בַּת פּוֹטִי פֶרַע רַבָּא דְאוֹן יָת מְנַשֶּׁה וְיָת אֶפְרָיִם:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כא">כא</span>
וּבְנֵי בִנְיָמִן בֶּלַע וָבֶכֶר וְאַשְׁבֵּל גֵּרָא וְנַעֲמָן אֵחִי וָרֹאשׁ מֻפִּים וְחֻפִּים וָאָרְדְּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כב">כב</span>
אִלֵּין בְּנֵי רָחֵל דְּאִתְיְלִידוּ לְיַעֲקֹב כָּל נַפְשָׁא אַרְבָּעָה עֲשָׂר:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כג">כג</span>
וּבְנֵי דָן חֻשִׁים:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כד">כד</span>
וּבְנֵי נַפְתָּלִי יַחְצְאֵל וְגוּנִי וְיֵצֶר וְשִׁלֵּם:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כה">כה</span>
אִלֵּין בְּנֵי בִלְהָה דִּיהַב לָבָן לְרָחֵל בְּרַתֵּהּ וִילִידַת יָת אִלֵּין לְיַעֲקֹב כָּל נַפְשָׁא שִׁבְעָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כו">כו</span>
כָּל נַפְשָׁא דְּעַלָּא לְיַעֲקֹב לְמִצְרַיִם נָפְקֵי יַרְכֵּהּ בַּר מִנְּשֵׁי בְנֵי יַעֲקֹב כָּל נַפְשָׁתָא שִׁתִּין וְשִׁית:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כז">כז</span>
וּבְנֵי יוֹסֵף דִּי אִתְיְלִידוּ לֵהּ בְּמִצְרַיִם נַפְשָׁתָא תְרֵין כָּל נַפְשָׁתָא לְבֵית יַעֲקֹב דְּעַלּוּ לְמִצְרַיִם שִׁבְעִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כח">כח</span>
וְיָת יְהוּדָה שְׁלַח קֳדָמוֹהִי לְוַת יוֹסֵף לְפַנָּאָה קֳדָמוֹהִי לְגשֶׁן וַאֲתוֹ לְאַרְעָא דְגשֶׁן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, כט">כט</span>
וְטַקֵּיס יוֹסֵף רְתִכּוֹהִי וּסְלֵיק לְקַדָּמוּת יִשְׂרָאֵל אֲבוּהִי לְגשֶׁן וְאִתְגְּלִי לֵהּ וּנְפַל עַל צַוְארֵהּ וּבְכָא עַל צַוְארֵהּ עוֹד:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, ל">ל</span>
וַאֲמַר יִשְׂרָאֵל לְיוֹסֵף אִלּוּ אֲנָא מָאִית זִמְנָא הָדָא מְנַחֵם אֲנָא בָּתַר דַּחֲזֵיתִי יָת אַפָיךְ אֲרֵי עַד כְּעַן אַתְּ קַיָּם:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, לא">לא</span>
וַאֲמַר יוֹסֵף לַאֲחוֹהִי וּלְבֵית אֲבוּהִי אֶסַּק וְאֵחַוֵּי לְפַרְעֹה וְאֵימַר לֵהּ אַחַי וּבֵית אַבָּא דִּי בְאַרְעָא דִּכְנַעַן עַלּוּ לְוָתִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, לב">לב</span>
וְגֻּבְרַיָּא רָעֵי עָנָא אֲרֵי גֻּבְרֵי מָרֵי גֵּיתֵי הֲווֹ וְעָנְהוֹן וְתוֹרְהוֹן וְכָל דִּי לְהוֹן אַיְתִיאוּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, לג">לג</span>
וִיהֵי אֲרֵי יִקְרֵי לְכוֹן פַּרְעֹה וְיֵימַר מָה עוֹבָדֵיכוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מו, לד">לד</span>
וְתֵימְרוּן גֻּבְרֵי מָרֵי גֵּיתֵי הֲווֹ עַבְדָּיךְ מֵעוּלֵמָנָא וְעַד כְּעַן אַף אֲנַחְנָא אַף אַבְהָתָנָא בְּדִיל דִּי תֵיתְבוּן בְּאַרְעָא דְגשֶׁן אֲרֵי מְרַחֲקִין מִצְרָאֵי כָּל רָעֵי עָנָא:<p dir="rtl">
<h3 dir="rtl" id="i_onqelus, פרשת ויגש, פרק מז">פרק-מז</h3><p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, א">א</span>
וַאֲתָא יוֹסֵף וְחַוִּי לְפַרְעֹה וַאֲמַר אַבָּא וְאַחַי וְעָנְהוֹן וְתוֹרְהוֹן וְכָל דִּי לְהוֹן אֲתוֹ מֵאַרְעָא דִּכְנָעַן וְהָא אִנּוּן בְּאַרְעָא דְגשֶׁן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ב">ב</span>
וּמִקְצַת מִן אֲחוֹהִי דְּבַר חַמְשָׁא גֻּבְרִין וַאֲקֵימִנּוּן קֳדָם פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ג">ג</span>
וַאֲמַר פַּרְעֹה לַאֲחוֹהִי מָה עוֹבָדֵיכוֹן וַאֲמָרוּ לְפַרְעֹה רָעֵי עָנָא עַבְדָּיךְ אַף אֲנַחְנָא אַף אֲבָהָתָנָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ד">ד</span>
וַאֲמָרוּ לְוַת פַּרְעֹה לְאִתּוֹתָבָא בְאַרְעָא אֲתֵינָא אֲרֵי לֵית רַעֲיָא לְעָנָא דִּי לְעַבְדָּיךְ אֲרֵי תַקִּיף כַּפְנָא בְּאַרְעָא דִּכְנָעַן וּכְעַן יֵתְבוּן כְּעַן עַבְדָּיךְ בְּאַרְעָא דְגשֶׁן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ה">ה</span>
וַאֲמַר פַּרְעֹה לְיוֹסֵף לְמֵימָר אֲבוּךְ וְאַחָיךְ אֲתוֹ לְוָתָךְ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ו">ו</span>
אַרְעָא דְמִצְרַיִם קֳדָמָךְ הִיא בִּדְשַׁפִּיר בְּאַרְעָא אוֹתֵיב יָת אֲבוּךְ וְיָת אַחָיךְ יֵתְבוּן בְּאַרְעָא דְגשֶׁן וְאִם יָדַעְתְּ וְאִית בְּהוֹן גֻּבְרִין דְּחֵילָא וּתְמַנִּנוּן רַבָּנֵי גֵיתֵי עַל דִּי לִי:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ז">ז</span>
וְאַיְתִי יוֹסֵף יָת יַעֲקֹב אֲבוּהִי וַאֲקִימִנֵּהּ קֳדָם פַּרְעֹה וּבְרִיךְ יַעֲקֹב יָת פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ח">ח</span>
וַאֲמַר פַּרְעֹה לְּיַעֲקֹב כַּמָּה יוֹמֵי שְׁנֵי חַיָּיךְ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, ט">ט</span>
וַאֲמַר יַעֲקֹב לְפַרְעֹה יוֹמֵי שְׁנֵי תוֹתָבוּתַי מְאָה וּתְלָתִין שְׁנִין זְעֵירִין וּבִישִׁין הֲווֹ יוֹמֵי שְׁנֵי חַיַּי וְלָא אַדְבִּיקוּ יָת יוֹמֵי שְׁנֵי חַיֵּי אֲבָהָתַי בְּיוֹמֵי תּוֹתָבוּתְהוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, י">י</span>
וּבָרִיךְ יַעֲקֹב יָת פַּרְעֹה וּנְפַק מִן קֳדָם פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יא">יא</span>
וְאוֹתֵיב יוֹסֵף יָת אֲבוּהִי וְיָת אֲחוֹהִי וִיהַב לְהוֹן אַחֲסָנָא בְּאַרְעָא דְמִצְרַיִם בִּדְשַׁפִּיר בְּאַרְעָא בְּאַרְעָא דְרַעְמְסֵס כְּמָא דִי פַקֵּיד פַרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יב">יב</span>
וְזָן יוֹסֵף יָת אֲבוּהִי וְיָת אֲחוֹהִי וְיָת כָּל בֵּית אֲבוּהִי לַחְמָא לְפוּם טַפְלָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יג">יג</span>
וְלַחֲמָא לֵית בְּכָל אַרְעָא אֲרֵי תַקִּיף כַּפְנָא לַחֲדָא וְאִשְׁתַּלְהֵי עַמָּא דְאַרְעָא דְמִצְרַיִם וְעַמָּא דְאַרְעָא דִּכְנַעַן מִן קֳדָם כַּפְנָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יד">יד</span>
וְלַקִּיט יוֹסֵף יָת כָּל כַּסְפָּא דְּאִשְׁתְּכַח בְּאַרְעָא דְמִצְרַיִם וּבְאַרְעָא דִּכְנַעַן בְּעִיבוּרָא דִּי אִנּוּן זָבְנִין וְאַיְתִי יוֹסֵף יָת כַּסְפָּא לְבֵית פַּרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, טו">טו</span>
וּשְׁלִים כַּסְפָא מֵאַרְעָא דְמִצְרַיִם וּמֵאַרְעָא דִּכְנַעַן וַאֲתוֹ כָּל מִצְרָאֵי לְוַת יוֹסֵף לְמֵימַר הַב לָנָא לַחֲמָא וּלְמָה נְמוּת לְקִבְלָךְ אֲרֵי שְׁלִים כַּסְפָּא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, טז">טז</span>
וַאֲמַר יוֹסֵף הָבוּ גֵּיתֵיכוֹן וְאֶתֵּן לְכוֹן בְּגֵּיתֵיכוֹן אִם שְׁלִים כַּסְפָּא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יז">יז</span>
וְאַיְתִיּוּ יָת גֵּיתֵיהוֹן לְוַת יוֹסֵף וִיהַב לְהוֹן יוֹסֵף לַחְמָא בְּסוּסְוָתָא וּבְגֵיתֵי עָנָא וּבְגֵיתֵי תוֹרִין וּבַחֲמָרִין וְזָנִנּוּן בְּלַחֲמָא בְּכָל גֵּיתֵיהוֹן בְּשַׁתָּא הַהִיא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יח">יח</span>
וּשְׁלִימַת שַׁתָּא הַהִיא וַאֲתוֹ לְוָתֵהּ בְּשַׁתָּא תִנְיֵתָא וַאֲמָרוּ לֵהּ לָא נְכַסֵּי מִן רִבּוֹנִי אֶלָּהֵין שְׁלִים כַּסְפָּא וְגֵּיתֵי בְעִירָא לְוַת רִבּוֹנִי לָא אִשְׁתָּאַר קֳדָם רִבּוֹנִי אֶלָּהֵין גְּוִיָתָנָא וְאַרְעָנָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, יט">יט</span>
לְמָה נְמוּת לְעֵינָיךְ אַף אֲנַחְנָא אַף אַרְעָתָנָא קְנֵי יָתָנָא וְיָת אַרְעָתָנָא בְּלַחְמָא וּנְהֵי אֲנַחְנָא וְאַרְעָתָנָא עַבְדִּין לְפַרְעֹה וְהַב בַּר זַרְעָא וְנֵיחֵי וְלָא נְמוּת וְאַרְעָא לָא תְבוּר:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כ">כ</span>
וּקְנָא יוֹסֵף יָת כָּל אַרְעָא דְמִצְרַיִם לְפַרְעֹה אֲרֵי זַבִּינוּ מִצְרַיִם גְּבַר חַקְלֵהּ אֲרֵי תְקֵיף עֲלֵיהוֹן כַּפְנָא וַהֲוַת אַרְעָא לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כא">כא</span>
וְיָת עַמָּא אַעְבֵּר יָתֵהּ מִקְּרֵי לִקְרֵי מִסְּיָפֵי תְּחוּם מִצְרַיִם וְעַד סוֹפֵהּ:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כב">כב</span>
לְחוֹד אַרְעָא דְכֻמָּרַיָּא לָא זַבִּין אֲרֵי חֳלָקָא לְכֻמָּרַיָּא מִלְּוַת פַּרְעֹה וְאָכְלִין יָת חֳלָקְהוֹן דִּי יְהַב לְהוֹן פַּרְעֹה עַל כֵּן לָא זַבִּינוּ יָת אַרְעֲהוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כג">כג</span>
וַאֲמַר יוֹסֵף לְעַמָּא הָא זְבֵנִית יָתְכוֹן יוֹמָא דֵּין וְיָת אַרְעֲכוֹן לְפַרְעֹה הֵא לְכוֹן בַּר זַרְעָא וְתִזְרְעוּן יָת אַרְעָא:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כד">כד</span>
וִיהֵי בְּאָעוֹלֵי עֲלַלְתָּא וְתִתְּנוּן חַד מִן חַמְשָׁא לְפַרְעֹה וְאַרְבַּע חֳלָקִין יְהֵא לְכוֹן לְבַר זְרַע חַקְלָא וּלְמֵיכַלְכוֹן וְלֶאֱנַשׁ בָתֵּיכוֹן וּלְמֵיכַל לְטַפְלְכוֹן:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כה">כה</span>
וַאֲמָרוּ קַיִּמְתָּנָא נִשְׁכַּח רַחֲמִין בְּעֵינֵי רִבּוֹנִי וּנְהֵי עַבְדִּין לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כו">כו</span>
וְשַׁוִּי יָתַהּ יוֹסֵף לִגְזֵרָא עַד יוֹמָא הָדֵין עַל אַרְעָא דְמִצְרַיִם דִּיהוֹן יָהֲבִין חַד מִן חַמְשָׁא לְפַרְעֹה לְחוֹד אַרְעָא דְכֻמָּרַיָּא בִּלְחוֹדֵיהוֹן לָא הֲוַת לְפַרְעֹה:<p dir="rtl">
<span dir="rtl" class="inlineHeader" id="i_onqelus, פרשת ויגש, פרק מז, כז">כז</span>
וִיתֵיב יִשְׂרָאֵל בְּאַרְעָא דְמִצְרַיִם בְּאַרְעָא דְגשֶׁן וְאַחֲסִינוּ בַהּ וּנְפִישׁוּ וּסְגִיאוּ לַחֲדָא:<p dir="rtl">
<h2 dir="rtl" id="i_onqelus, פרשת ויחי">פרשת ויחי</h2><p dir="rtl">
<h3 dir="rtl" id="i_onqelus, פרשת ויחי, המשך פרק מז">המשך פרק מז</h3><p dir="rtl">
<span dir="rtl" class="inlineHeader" id="i_onqelus, פרשת ויחי, המשך פרק מז, כח">כח</span>
וַחֲיָא יַעֲקֹב בְּאַרְעָא דְמִצְרַיִם שְׁבַע עֶשְׂרֵי שְׁנִין וַהֲווֹ יוֹמֵי יַעֲקֹב שְׁנֵי חַיוֹהִי מְאָה וְאַרְבְּעִין וּשְׁבַע שְׁנִין:<p dir="rtl">
<span dir="rtl" class="inlineHeader" id="i_onqelus, פרשת ויחי, המשך פרק מז, כט">כט</span>
וּקְרִיבוּ יוֹמֵי יִשְׂרָאֵל לִמְמַת וּקְרָא לִבְרֵהּ לְיוֹסֵף וַאֲמַר לֵהּ אִם כְּעַן אַשְׁכָּחִית רַחֲמִין בְּעֵינָיךְ שַׁוִּי כְעַן יְדָךְ תְּחוֹת יַרְכִּי וְתַעְבֵּד עִמִּי טִיבוּ וּקְשׁוֹט לָא כְעַן תִּקְבְּרִנַּנִי בְּמִצְרַיִם:<p dir="rtl">
<span dir="rtl" class="inlineHeader" id="i_onqelus, פרשת ויחי, המשך פרק מז, ל">ל</span>
וְאִשְׁכּוּב עִם אֲבָהָתַי וְתִטְּלִנַנִּי מִמִּצְרַיִם וְתִקְבְּרִנַנִּי בִּקְבֻרְתְּהוֹן וַאֲמַר אֲנָא אֶעְבַּד כְּפִתְגָּמָךְ:<p dir="rtl">
<span dir="rtl" class="inlineHeader" id="i_onqelus, פרשת ויחי, המשך פרק מז, לא">לא</span>
וַאֲמַר קַיֵּם לִי וְקַיִים לֵהּ וּסְגִיד יִשְׂרָאֵל עַל רֵישׁ עַרְסָא: <B>[פ]</B><p dir="rtl">
<h3 dir="rtl" id="i_onqelus, פרשת ויחי, פרק מח">פרק-מח</h3><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, א">א</span>
וַהֲוָה בָּתַר פִּתְגָּמַיָּא הָאִלֵּין וַאֲמַר לְיוֹסֵף הָא אֲבוּךְ שְׁכִיב מְרָע וּדְבַר יָת תְּרֵין בְּנוֹהִי עִמֵּהּ יָת מְנַשֶּׁה וְיָת אֶפְרָיִם:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ב">ב</span>
וְחַוִּי לְיַעֲקֹב וַאֲמַר הָא בְּרָךְ יוֹסֵף אֲתָא לְוָתָךְ וְאִתַּקַף יִשְׂרָאֵל וִיתֵיב עַל עַרְסָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ג">ג</span>
וַאֲמַר יַעֲקֹב לְיוֹסֵף אֵל שַׁדַּי אִתְגְּלִי לִי בְלוּז בְּאַרְעָא דִכְנָעַן וּבָרִיךְ יָתִי:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ד">ד</span>
וַאֲמַר לִי הָא אֲנָא מַפְשִׁינָךְ וְאַסְגִּנָּךְ וְאֶתְּנִנָּךְ לְכִנְשַׁת שִׁבְטִין וְאֶתֵּן יָת אַרְעָא הָדָא לִבְנָיךְ בַּתְרָךְ אַחֲסָנַת עֲלָם:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ה">ה</span>
וּכְעַן תְּרֵין בְּנָיךְ דְּאִתְיְלִידוּ לָךְ בְּאַרְעָא דְמִצְרַיִם עַד מֵיתִי לְוָתָךְ לְמִצְרַיִם דִּילִי אִנּוּן אֶפְרַיִם וּמְנַשֶּׁה כִּרְאוּבֵן וְשִׁמְעוֹן יְהוֹן קֳדָמָי:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ו">ו</span>
וּבְנָיךְ דִּי תוֹלִיד בַּתְרֵיהוֹן דִּילָךְ יְהוֹן עַל שׁוּם אֲחוּהוֹן יִתְקְרוּן בְּאַחֲסַנְתְּהוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ז">ז</span>
וַאֲנָא בְּמֵיתִי מִפַּדָן מִיתַת עָלַי רָחֵל בְּאַרְעָא דִּכְנַעַן בְּאָרְחָא בְּעוֹד כְּרוּבָא דְאַרְעָא לְמֵיעַל לְאֶפְרָת וּקְבָרִתַּהּ תַּמָּן בְּאֹרַח אֶפְרָת הִיא בֵּית לָחֶם:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ח">ח</span>
וַחֲזָא יִשְׂרָאֵל יָת בְּנֵי יוֹסֵף וַאֲמַר מַן אִלֵּין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, ט">ט</span>
וַאֲמַר יוֹסֵף לַאֲבוּהִי בְּנַי אִנּוּן דִּי יְהַב לִי יְיָ הָכָא וַאֲמַר קָרֵבִנּוּן כְּעַן לְוָתִי וְאֵבָרֵכִנּוּן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, י">י</span>
וְעֵינֵי יִשְׂרָאֵל יְקָרָן מִסֵּיבוּ לָא יִכּוּל לְמֶחֱזֵי וְקָרִיב יָתְהוֹן לְוָתֵהּ וְנַשִּׁיק לְהוֹן וְגַפִּיף לְהוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יא">יא</span>
וַאֲמַר יִשְׂרָאֵל לְיוֹסֵף לְמֶחֱזֵי אַפָיךְ לָא סְבָרִית וְהָא אַחֲזִי יָתִי יְיָ אַף יָת בְּנָיךְ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יב">יב</span>
וְאַפֵּיק יוֹסֵף יָתְהוֹן מִן קֳדָמוֹהִי וּסְגִיד עַל אַפּוֹהִי עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יג">יג</span>
וּדְבַר יוֹסֵף יָת תַּרְוֵיהוֹן יָת אֶפְרַיִם בִּימִינֵהּ מִשְׂמָאלָא דְיִשְׂרָאֵל וְיָת מְנַשֶּׁה בִשְׂמָאלֵהּ מִימִינָא דְיִשְׂרָאֵל וְקָרֵיב לְוָתֵהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יד">יד</span>
וְאוֹשִׁיט יִשְׂרָאֵל יָת יְמִינֵהּ וְשַׁוִּי עַל רֵישָׁא דְאֶפְרַיִם וְהוּא זְעֵירָא וְיָת שְׂמָאלֵהּ עַל רֵישָׁא דִּמְנַשֶּׁה אַחְכִּמִינּוּן לִידוֹהִי אֲרֵי מְנַשֶּׁה בּוּכְרָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, טו">טו</span>
וּבְרִיךְ יָת יוֹסֵף וַאֲמָר יְיָ דִי פְלָחוּ אֲבָהָתַי קֳדָמוֹהִי אַבְרָהָם וְיִצְחָק יְיָ דְזַן יָתִי מִדְאִיתָנִי עַד יוֹמָא הָדֵין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, טז">טז</span>
מַלְאָכָא דִי פְרַק יָתִי מִכָּל בִּישָׁא יְבָרֵךְ יָת עוּלֵמַיָּא וְיִתְקְרֵי בְהוֹן שְׁמִי וְשׁוּם אֲבָהָתַי אַבְרָהָם וְיִצְחָק וּכְנוּנֵי יַמָּא יִסְגוּן בְּגוֹ בְנֵי אֱנָשָׁא עַל אַרְעָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יז">יז</span>
וַחֲזָא יוֹסֵף אֲרֵי שַׁוִּי אָבוּהִי יַד יְמִינֵהּ עַל רֵישָׁא דְאֶפְרַיִם וּבְאֵישׁ בְּעֵינוֹהִי וְסָעֵד יְדָא דְאָבוּהִי לְאַעֲדָאָה יָתַהּ מֵעַל רֵישָׁא דְאֶפְרַיִם לְאַנָחוּתַהּ עַל רֵישָׁא דִמְנַשֶּׁה:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יח">יח</span>
וַאֲמַר יוֹסֵף לְאָבוּהִי לָא כֵן אַבָּא אֲרֵי דֵין בּוּכְרָא שַׁו יְמִינָךְ עַל רֵישֵׁהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, יט">יט</span>
וְסָרֵיב אָבוּהִי וַאֲמַר יְדַעְנָא בְרִי יְדַעְנָא אַף הוּא יְהֵי לְעַמָּא וְאַף הוּא יִסְגֵּי וּבְרַם אָחוּהִי זְעִירָא יִסְגֵּי מִנֵּהּ וּבְנוֹהִי יְהוֹן שַׁלִּיטִין בְּעַמְמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, כ">כ</span>
וּבְרֵיכִנּוּן בְּיוֹמָא הַהוּא לְמֵימַר בָּךְ יְבָרֵךְ יִשְׂרָאֵל לְמֵימַר יְשַׁוִּינָךְ יְיָ כְּאֶפְרַיִם וְכִמְנַשֶּׁה וְשַׁוִּי יָת אֶפְרַיִם קֳדָם מְנַשֶּׁה:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, כא">כא</span>
וַאֲמַר יִשְׂרָאֵל לְיוֹסֵף הָא אֲנָא מָאִית וִיהֵי מֵימְרָא דַיְיָ בְּסַעְדְכוֹן וְיָתֵיב יָתְכוֹן לְאַרְעָא דַאֲבָהַתְכוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מח, כב">כב</span>
וַאֲנָא יְהָבִית לָךְ חוּלַק חַד יַתִּיר עַל אַחָיךְ דִּי נְסֵיבִית מִידָא דֶאֱמוֹרָאָה בִּצְלוֹתִי וּבְבָעוּתִי: <B>[פ]</B><p dir="rtl">
<h3 dir="rtl" id="i_onqelus, פרשת ויחי, פרק מט">פרק-מט</h3><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, א">א</span>
וּקְרָא יַעֲקֹב לִבְנוֹהִי וַאֲמַר אִתְכַּנָשׁוּ וַאֲחַוֵּי לְכוֹן יָת דִּי יְעָרַע יָתְכוֹן בְּסוֹף יוֹמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ב">ב</span>
אִתְכַּנָּשׁוּ וּשְׁמָעוּ בְּנֵי יַעֲקֹב וְקַבִּילוּ אוּלְפַן מִן יִשְׂרָאֵל אֲבוּכוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ג">ג</span>
רְאוּבֵן בּוּכְרִי אַתְּ חֵילִי וְרֵישׁ תָּקְפִּי לָךְ הֲוָה חָזֵי לְמִסַּב תְּלָתָא חוּלָקִין בְּכֵירוּתָא כְּהֻנְתָּא וּמַלְכוּתָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ד">ד</span>
עַל דַאֲזַלְתָּא לָקֳבֵל אַפָּיךְ הָא כְמַיָּא בְּרַם לָא אַהֲנֵיתָא חוֹלָק יַתִּיר לָא תִסַּב אֲרֵי סְלֶקְתָּא בֵּית מִשְׁכָּבֵי אָבוּךְ בְּכֵן אֲחֶלְתָּא לְשִׁוּוּיִי בְּרִי סְלֶקְתָּא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ה">ה</span>
שִׁמְעוֹן וְלֵוִי אַחִין גַּבְרִין גִּבָּרִין בְּאַרַע תּוֹתָבוּתְהוֹן עֲבָדוּ גְּבוּרָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ו">ו</span>
בְּרָזְהוֹן לָא הֲוַת נַפְשִׁי בְּאִתְכַּנְשֵׁהוֹן לִמְהַךְ לָא נְחָתִית מִן יְקָרִי אֲרֵי בְרָגְזְהוֹן קְטָלוּ קְטוֹל וּבִרְעוּתְהוֹן תַּרָעוּ שׁוּר סַנְּאָה:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ז">ז</span>
לִיט רָגְזְהוֹן אֲרֵי תַקִיף וְחֵמַתְהוֹן אֲרֵי קַשְׁיָא אֲפַלְגִנוּן בְּיַעֲקֹב וְאֵבַדָרִנוּן בְּיִשְׂרָאֵל: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ח">ח</span>
יְהוּדָה אַתְּ אוֹדֵיתָא וְלָא בְהֵיתְתָא בָּךְ יוֹדוּן אַחָיךְ יְדָךְ תִּתְקֵף עַל בַּעֲלֵי דְבָבָךְ יִתְבַּדְרוּן סַנְאָךְ יְהוֹן מְחַזְרִין קְדַּל קֳדָמָךְ וִיְהוֹן מְקַדְמִין לְמִשְׁאַל בִּשְׁלָמָךְ בְּנֵי אָבוּךְ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ט">ט</span>
שִׁלְטוֹן יְהֵי בְשֵׁרוּיָא וּבְסוֹפָא יִתְרַבָּא מַלְכָּא מִדְבֵית יְהוּדָה אֲרֵי מִדִין קַטְלָא בְּרִי נַפְשָׁךְ סְלֶקְתָּא יְנוּחַ יִשְׁרֵי בִתְקוֹף כְּאַרְיָא וּכְלֵיתָא וְלֵית מַלְכוּ דִתְזַעְזְעִנֵהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, י">י</span>
לָא יַעֲדֵי עָבֵד שָׁלְטַן מִדְבֵית יְהוּדָה וְסַפְרָא מִבְּנֵי בְנוֹהִי עַד עָלְמָא עַד דְיֵיתֵי מְשִׁיחָא דְדִילֵהּ הִיא מַלְכוּתָא וְלֵהּ יִשְׁתַּמְעוּן עַמְמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יא">יא</span>
יַסְחַר יִשְׂרָאֵל לְקַרְתֵּהּ עַמָּא יִבְנוּן הֵיכְלֵהּ יְהוֹן צַדִּיקַיָּא סְחוֹר סְחוֹר לֵהּ וְעָבְדֵי אוֹרַיְתָא בְּאוּלְפַן עִמֵּהּ יְהֵי אַרְגְוָן טַב לְבוּשׁוֹהִי כְּסוּתֵהּ מֵילָא מֵילָא צְבַע זְהוֹרִי וְצִבְעוֹנִין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יב">יב</span>
??? יְסַמְקוּן טּוּרוֹהִי בְּכַרְמוֹהִי יְטוּפוּן נַעֲווֹהִי בַּחֲמָר יְחַוְרָן בִּקְעֲתֵהּ בְּעִיבוּר וּבְעֶדְרֵי עָנָא: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יג">יג</span>
זְבוּלֻן עַל סְפַר יַמְמַיָּא יִשְׁרֵי וְהוּא יְכַבֵּשׁ מְחוֹזִין בִּסְפִינַן וְטוּב יַמָּא יֵיכוּל וּתְחוּמֵהּ יְהֵי מָטֵי עַל צִידוֹן: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יד">יד</span>
יִשָּׂשׂכָר עַתִּיר בְּנִכְסִין וְאַחֲסַנְתֵּהּ בֵּין תְּחוּמַיָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, טו">טו</span>
וַחֲזָא חוּלָקָא אֲרֵי טַב וְיָת אַרְעָא אֲרֵי מְעַבְּדָא פֵירִין וִיכַבֵּשׁ מָחוֹזֵי עַמְמַיָּא וִישֵׁיצֵי יָת דַּיָרֵיהוֹן וּדְאִשְׁתַּאֲרוּן בְּהוֹן יְהוֹן לֵהּ פַּלְחִין וּמַסְּקֵי מַסִּין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, טז">טז</span>
מִדְּבֵית דָּן יִתְבְּחַר וִיקוּם גַּבְרָא בְּיוֹמוֹהִי יִתְפְּרֵק עַמֵּהּ וּבִשְׁנוֹהִי יְנוּחוּן כַּחֲדָא שִׁבְטַּיָּא דְיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יז">יז</span>
יְהֵי גַבְרָא דְיִתְבְּחַר וִיקוּם מִדְּבֵית דָּן אֵימְתֵהּ תִּתְרְמֵי עַל עַמְמַיָּא וּמְחָתֵהּ תִּתְקֵף בִּפְלִשְׁתָּאֵי כְּחִיוֵי חוּרְמָן יִשְׁרֵי עַל אָרְחָא וּכְפִתְנָא יִכְמוֹן עַל שְׁבִילָא יְקַטֵּיל גִּבָּרֵי מַשִׁרְיַת פְּלִשְׁתָּאֵי פָּרָשִׁין עִם רַגְלָאִין יְעַקֵר סוּסָוָן וּרְתִכִּין וִימַגֵּר רוֹכְבֵיהוֹן לַאֲחוֹרָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יח">יח</span>
לְפוּרְקָנָךְ סַבָּרִית יְיָ: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, יט">יט</span>
מִדְבֵית גָד מַשִׁרְיַת מְזַיְנִין כַּד יַעַבְרוּן יָת יַרְדְנָא קֳדָם אֲחֵיהוֹן לִקְרָבָא וּבְנִכְסִין סַגִּיאִין יְתוּבוּן לְאַרְעֲהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כ">כ</span>
דְאָשֵׁר טָבָא אַרְעֵהּ וְהוּא מְרַבְיָא בְּתַפְנוּקֵי מַלְכִין: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כא">כא</span>
נַפְתָּלִי בְּאַרַע טָבָא יִתְרְמֵי עַדְבֵהּ וְאַחְסַנְתֵּהּ תְּהֵי מְעַבְּדָא פֵירִין יְהוֹן מוֹדַן וּמְבָרְכִין עֲלֵיהוֹן: <B>[ס]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כב">כב</span>
בְּרִי דְיִסְגֵּי יוֹסֵף בְּרִי דְיִתְבָּרַךְ כְּגֹפֶן דִּנְצִב עַל עֵינָא דְמַיָּא תְּרֵין שִׁבְטִין יִפְּקוּן מִבְּנוֹהִי יְקַבְּלוּן חוּלָקָא וְאַחֲסַנְתָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כג">כג</span>
וְאִתְמַרְרוּ יָתֵהּ וְנַקְמוֹהִי וְאָעִיקוּ לֵהּ גֻבְרִין גִּבָּרִין בַּעֲלֵי פַלְגוּתָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כד">כד</span>
וְתָבַת בְּהוֹן נְבִיאוּתֵהּ עַל דְּקַיֵּם אוֹרַיְתָא בְּסִתְרָא וְשַׁוִּי בְתוּקְפָא רוֹחֲצָנֵהּ בְּכֵן יִתְרְמָא דְהַב עַל דְּרָעוֹהִי וְאַחֲסִין מַלְכוּתָא וּתְקֵיף דָּא הֲוַת לֵהּ מִן קֳדָם אֵל תַּקִיפָא דְיַעֲקֹב דִּי בְמֵימְרֵהּ זַן אֲבָהָן וּבְנִין זַרְעָא דְיִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כה">כה</span>
מֵימַר אֱלָהָא דְאָבוּךְ יְהֵי בְסַעְדָךְ וְיָת שַׁדַּי וִיבָרְכִנָּךְ בִּרְכַן דְּנַחֲתָן מִטַּלָּא דִשְׁמַיָּא מִלְעֵלָא בִּרְכַן דְנַגְדַן מִמַעֲמַקֵי אַרְעָא מִלְרָע בִּרְכְּתָא דְאָבוּךְ וּדְאִמָּךְ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כו">כו</span>
בִּרְכְּתָא דְאָבוּךְ יִתּוֹסְפָן עַל בִּרְכְּתָא דִילִי בָּרִיכוּ אֲבָהָתַי דַחֲמִידוּ לְהֶן רַבְרְבַיָּא דְמִן עָלְמָא יֶהֶוְיַן כָּל אִלֵּין לְרֵישָׁא דְיוֹסֵף וּלְגַבְרָא פָּרִישָׁא דַאֲחוֹהִי: <B>[פ]</B><p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כז">כז</span>
בִּנְיָמִין בְּאַרְעֵהּ תִּשְׁרֵי שְׁכִנְתָּא וּבְאַחֲסַנְתֵּהּ יִתְבְּנֵי מַקְדְשָׁא בְּצַפְרָא וּבְפַנְיָא יְהוֹן מְקָרְבִין כַּהֲנַיָּא קָרְבָּנָא וּבְעִדַּן רַמְשָׁא יְהוֹן מְפַלְגִין מוֹתַר חוּלְקְהוֹן מִשְׁאַר קָדְשַׁיָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כח">כח</span>
כָּל אִלֵּין שִׁבְטַיָּא דְיִשְׂרָאֵל תְּרֵין עֲסַר וְדָא דְמַלֵּיל לְהוֹן אֲבוּהוֹן וּבָרִיךְ יָתְהוֹן גְבַר דִּי כְבִרְכְּתֵהּ בָּרֵךְ יָתְהוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, כט">כט</span>
וּפַקֵד יָתְהוֹן וַאֲמַר לְהוֹן אֲנָא מִתְכְּנֵשׁ לְעַמִּי קְבָרוּ יָתִי לְוַת אֲבָהָתִי בִּמְעַרְתָּא דִי בַחֲקַל עֶפְרוֹן חִתָּאָה:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, ל">ל</span>
בִּמְעַרְתָּא דִי בַחֲקַל כָּפֶלְתָּא דִי עַל אַפֵּי מַמְרֵא בְּאַרְעָא דִכְנָעַן דִי זְבַן אַבְרָהָם יָת חַקְלָא מִן עֶפְרֹן חִתָּאָה לְאַחֲסָנַת קְבוּרָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, לא">לא</span>
תַּמָּן קְבָרוּ יָת אַבְרָהָם וְיָת שָׂרָה אִתְּתֵהּ תַּמָּן קְבָרוּ יָת יִצְחָק וְיָת רִבְקָה אִתְּתֵהּ וְתַמָּן קְבָרִית יָת לֵאָה:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, לב">לב</span>
זְבִינֵי חַקְלָא וּמְעַרְתָּא דִי בֵהּ מִן בְּנֵי חִתָּאָהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק מט, לג">לג</span>
וְשֵׁיצֵי יַעֲקֹב לְפַקָּדָא יָת בְּנוֹהִי וּכְנַשׁ רַגְלוֹהִי לְעַרְסָא וְאִתְנְגִיד וְאִתְכְּנִישׁ לְעַמֵּהּ:<p dir="rtl">
<h3 dir="rtl" id="i_onqelus, פרשת ויחי, פרק נ">פרק-נ</h3><p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, א">א</span>
וּנְפַל יוֹסֵף עַל אַפֵּי אָבוּהִי וּבְכָא עֲלוֹהִי וּנְשַׁק לֵהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ב">ב</span>
וּפַקֵּיד יוֹסֵף יָת עַבְדוֹהִי יָת אַסְוָתָא לְמֶחְנַט יָת אָבוּהִי וְחָנְטוּ אַסְוָתָא יָת יִשְׂרָאֵל:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ג">ג</span>
וּשְׁלִימוּ לֵהּ אַרְבְּעִין יוֹמִין אֲרֵי כֵּן שְׁלִימוּ יוֹמֵי חֲנִיטַיָּא וּבְכוֹ יָתֵהּ מִצְרָאֵי שַׁבְעִין יוֹמִין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ד">ד</span>
וַעֲבָרוּ יוֹמֵי בְכִיתֵהּ וּמַלִיל יוֹסֵף עִם בֵּית פַּרְעֹה לְמֵימָר אִם כְּעַן אַשְׁכָּחִית רַחֲמִין בְּעֵינֵיכוֹן מַלִּילוּ כְעַן קֳדָם פַּרְעֹה לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ה">ה</span>
אַבָּא קַיֵּים עָלַי לְמֵימָר הָא אֲנָא מָאִית בְּקִבְרִי דְאַתְקֵנִית לִי בְּאַרְעָא דִכְנָעַן תַּמָּן תִּקְבְּרִנָנִי וּכְעַן אֶסַּק כְּעַן וְאֶקְבַּר יָת אַבָּא וְאֵ יתוּב:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ו">ו</span>
וַאֲמַר פַּרְעֹה סַק וּקְבוֹר יָת אֲבוּךְ כְּמָא דְקַיֵּים עֲלָךְ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ז">ז</span>
וּסְלֵיק יוֹסֵף לְמִקְבַּר יָת אָבוּהִי וּסְלִיקוּ עִמֵּהּ כָּל עַבְדֵי פַרְעֹה סָבֵי בֵיתֵהּ וְכֹל סָבֵי אַרְעָא דְמִצְרָיִם:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ח">ח</span>
וְכֹל בֵּית יוֹסֵף וַאֲחוֹהִי וּבֵית אָבוּהִי לְחוֹד טַפְלְהוֹן וְעָנְהוֹן וְתוֹרֵיהוֹן שְׁבָקוּ בְּאַרְעָא דְגשֶׁן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, ט">ט</span>
וּסְלִיקוּ עִמֵּהּ אַף רְתִכִּין אַף פָּרָשִׁין וַהֲוָה מַשְׁרִיתָא סַגִּיאָה לַחֲדָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, י">י</span>
וַאֲתוֹ עַד בֵּית אִדְרֵי דְאָטָד דִּי בְּעִבְרָא דְיַרְדְנָא וּסְפָדוּ תַמָּן מִסְפֵּד רַב וְתַקִּיף לַחֲדָא וְעָבַד לַאֲבוּהִי אֶבְלָא שַׁבְעָא יוֹמִין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יא">יא</span>
וַחֲזָא יָתֵב אַרְעָא כְנַעֲנָאָה יָת אֶבְלָא בְּבֵית אִדְרֵי דְאָטָד וַאֲמָרוּ אָבֵל תַּקִּיף דֵּין לְמִצְרָאֵי עַל כֵּן קְרָא שְׁמַהּ אָבֵל מִצְרַיִם דִּי בְּעִבְרָא דְיַרְדְנָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יב">יב</span>
וַעֲבָדוּ בְּנוֹהִי לֵהּ כֵּן כְּמָא דִי פַּקֵדִנּוּן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יג">יג</span>
וּנְטָלוּ יָתֵהּ בְּנוֹהִי לְאַרְעָא דִכְנַעַן וּקְבָרוּ יָתֵהּ בִּמְעָרַת חֲקַל כָּפֶלְתָּא דִי זְבַן אַבְרָהָם יָת חַקְלָא לְאַחֲסָנַת קְבוּרָא מִן עֶפְרֹן חִתָּאָה עַל אַפֵּי מַמְרֵא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יד">יד</span>
וְתַב יוֹסֵף לְמִצְרַיִם הוּא וַאֲחוֹהִי וְכָל דִּסְלִיקוּ עִמֵּהּ לְמִקְבַּר יָת אָבוּהִי בָּתַר דִּקְבַר יָת אָבוּהִי:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, טו">טו</span>
וַחֲזוֹ אֲחֵי יוֹסֵף אֲרֵי מִית אֲבוּהוֹן וַאֲמָרוּ דִּלְמָא יִטַּר לָנָא דְבָבוּ יוֹסֵף וְאֲתָבָא יָתֵיב לָנָא יָת כָּל בִּישְׁתָא דִי גְמַלְנָא יָתֵהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, טז">טז</span>
וּפַקִידוּ לְוַת יוֹסֵף לְמֵימָר אָבוּךְ פַּקֵּד קֳדָם מוֹתֵהּ לְמֵימָר:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יז">יז</span>
כְּדֵין תֵּימְרוּן לְיוֹסֵף בְּבָעוּ שְׁבוֹק כְּעַן לְחוֹבָא אַחָיךְ וְלַחֲטָאֵהוֹן אֲרֵי בִישְׁתָא גְמָלוּךְ וּכְעַן שְׁבוֹק כְּעַן לְחוֹבָא עַבְדֵי אֱלָהָא דְאָבוּךְ וּבְכָא יוֹסֵף בְּמַלָלוּתְהוֹן עִמֵּהּ:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יח">יח</span>
וַאֲזָלוּ אַף אֲחוֹהִי וּנְפָלוּ קֳדָמוֹהִי וַאֲמָרוּ הָא אֲנַחְנָא לָךְ לְעַבְדִין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, יט">יט</span>
וַאֲמַר לְהוֹן יוֹסֵף לָא תִדַחֲלוּן אֲרֵי דַחֲלָא דַּיְיָ אֲנָא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כ">כ</span>
וְאַתּוּן חֲשַׁבְתּוּן עֲלַי בִּישָׁא מִן קֳדָם יְיָ אִתְחַשְׁבַת לְטָבָא בְּדִיל לְמֶעְבַּד כְּיוֹמָא הָדֵין לְקַיָּמָא עַם סַגִּי:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כא">כא</span>
וּכְעַן לָא תִדַחֲלוּן אֲנָא אֵזוּן יָתְכוֹן וְיָת טַפְלְכוֹן וְנַחֵם יָתְהוֹן וּמַלֵּיל תַּנְחוּמִין עַל לִבְּהוֹן:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כב">כב</span>
וִיתֵיב יוֹסֵף בְּמִצְרַיִם הוּא וּבֵית אָבוּהִי וַחֲיָא יוֹסֵף מְאָה וַעֲסַר שְׁנִין:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כג">כג</span>
וַחֲזָא יוֹסֵף לְאֶפְרַיִם בְּנִין תְּלִיתָאִין אַף בְּנֵי מָכִיר בַּר מְנַשֶּׁה אִתְיְלִידוּ וְרַבִּי יוֹסֵף:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כד">כד</span>
וַאֲמַר יוֹסֵף לַאֲחוֹהִי אֲנָא מָאִית וַיְיָ מִדְכַּר דְּכִיר יָתְכוֹן וְיִסַק יָתְכוֹן מִן אַרְעָא הָדָא לְאַרְעָא דִי קַיִים לְאַבְרָהָם לְיִצְחָק וּלְיַעֲקֹב:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כה">כה</span>
וְאוֹמֵי יוֹסֵף יָת בְּנֵי יִשְׂרָאֵל לְמֵימָר מִדְכַּר דְּכִיר יְיָ יָתְכוֹן וְתַסְקוּן יָת גַּרְמַי מִכָּא:<p dir="rtl">
<span dir="rtl" class="inlineHeader" id="i_onqelus, פרשת ויחי, פרק נ, כו">כו</span>
וּמִית יוֹסֵף בַּר מְאָה וַעֲסַר שְׁנִין וַחֲנָטוּ יָתֵהּ וְשָׂמוּהִי בָאֳרוֹנָא בְּמִצְרָיִם: <B>[חזק]</B><p dir="rtl">
