
<h3 dir="rtl" id="a28__Proverbs, פרק א">פרק-א</h3><p dir="rtl">
<span dir="rtl" class="inlineHeader" id="a28__Proverbs, פרק א, א">א</span>
<TF>מִ֭שְׁלֵי שְׁלֹמֹ֣ה בֶן-דָּוִ֑ד מֶ֝֗לֶךְ יִשְׂרָאֵֽל:</TF><p dir="rtl">
<span dir="rtl" class="inlineHeader" id="a28__Proverbs, פרק א, ב">ב</span>
<TF>לָדַ֣עַת חָכְמָ֣ה וּמוּסָ֑ר לְ֝הָבִ֗ין אִמְרֵ֥י בִינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק א, ג">ג</span>
<TF>לָ֭קַחַת מוּסַ֣ר הַשְׂכֵּ֑ל צֶ֥דֶק וּ֝מִשְׁפָּ֗ט וּמֵישָׁרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק א, ד">ד</span>
<TF>לָתֵ֣ת לִפְתָאיִ֣ם עָרְמָ֑ה לְ֝נַ֗עַר דַּ֣עַת וּמְזִמָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק א, ה">ה</span>
<TF>יִשְׁמַ֣ע חָ֭כָם וְי֣וֹסֶף לֶ֑קַח וְ֝נָב֗וֹן תַּחְבֻּל֥וֹת יִקְנֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק א, ו">ו</span>
<TF>לְהָבִ֣ין מָ֭שָׁל וּמְלִיצָ֑ה דִּבְרֵ֥י חֲ֝כָמִ֗ים וְחִידֹתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, ז">ז</span>
<TF>יִרְאַ֣ת יְ֭הוָה רֵאשִׁ֣ית דָּ֑עַת חָכְמָ֥ה וּ֝מוּסָ֗ר אֱוִילִ֥ים בָּֽזוּ:</TF><p dir="rtl">
<span dir="rtl" class="inlineHeader" id="a28__Proverbs, פרק א, ח">ח</span>
<TF>שְׁמַ֣ע בְּ֭נִי מוּסַ֣ר אָבִ֑יךָ וְאַל-תִּ֝טֹּ֗שׁ תּוֹרַ֥ת אִמֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק א, ט">ט</span>
<TF>כִּ֤י | לִוְיַ֤ת חֵ֓ן הֵ֬ם לְרֹאשֶׁ֑ךָ וַ֝עֲנָקִ֗ים לְגַרְגְּרֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק א, י">י</span>
<TF>בְּנִ֡י אִם-יְפַתּ֥וּךָ חַ֝טָּאִ֗ים אַל-תֹּבֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק א, יא">יא</span>
<TF>אִם-יֹאמְרוּ֮ לְכָ֪ה אִ֫תָּ֥נוּ נֶאֶרְבָ֥ה לְדָ֑ם נִצְפְּנָ֖ה לְנָקִ֣י חִנָּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, יב">יב</span>
<TF>נִ֭בְלָעֵם כִּשְׁא֣וֹל חַיִּ֑ים וּ֝תְמִימִ֗ים כְּי֣וֹרְדֵי בֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק א, יג">יג</span>
<TF>כָּל-ה֣וֹן יָקָ֣ר נִמְצָ֑א נְמַלֵּ֖א בָתֵּ֣ינוּ שָׁלָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק א, יד">יד</span>
<TF>גּ֭וֹרָ֣לְךָ תַּפִּ֣יל בְּתוֹכֵ֑נוּ כִּ֥יס אֶ֝חָ֗ד יִהְיֶ֥ה לְכֻלָּֽנוּ:</TF><p dir="rtl">
<span dir="rtl" class="inlineHeader" id="a28__Proverbs, פרק א, טו">טו</span>
<TF>בְּנִ֗י אַל-תֵּלֵ֣ךְ בְּדֶ֣רֶךְ אִתָּ֑ם מְנַ֥ע רַ֝גְלְךָ֗ מִנְּתִיבָתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, טז">טז</span>
<TF>כִּ֣י רַ֭גְלֵיהֶם לָרַ֣ע יָר֑וּצוּ וִֽ֝ימַהֲר֗וּ לִשְׁפָּךְ-דָּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, יז">יז</span>
<TF>כִּֽי-חִ֭נָּם מְזֹרָ֣ה הָרָ֑שֶׁת בְּ֝עֵינֵ֗י כָל-בַּ֥עַל כָּנָֽף:</TF><p dir="rtl">
<span dir="rtl" class="inlineHeader" id="a28__Proverbs, פרק א, יח">יח</span>
<TF>וְ֭הֵם לְדָמָ֣ם יֶאֱרֹ֑בוּ יִ֝צְפְּנ֗וּ לְנַפְשֹׁתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, יט">יט</span>
<TF>כֵּ֗ן אָ֭רְחוֹת כָּל-בֹּ֣צֵֽעַ בָּ֑צַע אֶת-נֶ֖פֶשׁ בְּעָלָ֣יו יִקָּֽח:</TF><p dir="rtl">
<span dir="rtl" class="inlineHeader" id="a28__Proverbs, פרק א, כ">כ</span>
<TF>חָ֭כְמוֹת בַּח֣וּץ תָּרֹ֑נָּה בָּ֝רְחֹב֗וֹת תִּתֵּ֥ן קוֹלָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק א, כא">כא</span>
<TF>בְּרֹ֥אשׁ הֹמִיּ֗וֹת תִּ֫קְרָ֥א בְּפִתְחֵ֖י שְׁעָרִ֥ים בָּעִ֗יר אֲמָרֶ֥יהָ תֹאמֵֽר:</TF><p dir="rtl">
<span dir="rtl" class="inlineHeader" id="a28__Proverbs, פרק א, כב">כב</span>
<TF>עַד-מָתַ֣י | פְּתָיִם֮ תְּֽאֵהֲב֫וּ פֶ֥תִי וְלֵצִ֗ים לָ֭צוֹן חָמְד֣וּ לָהֶ֑ם וּ֝כְסִילִ֗ים יִשְׂנְאוּ-דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק א, כג">כג</span>
<TF>תָּשׁ֗וּבוּ לְֽת֫וֹכַחְתִּ֥י הִנֵּ֤ה אַבִּ֣יעָה לָכֶ֣ם רוּחִ֑י אוֹדִ֖יעָה דְבָרַ֣י אֶתְכֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, כד">כד</span>
<TF>יַ֣עַן קָ֭רָאתִי וַתְּמָאֵ֑נוּ נָטִ֥יתִי יָ֝דִ֗י וְאֵ֣ין מַקְשִֽׁיב:</TF><p dir="rtl">
<span dir="rtl" class="inlineHeader" id="a28__Proverbs, פרק א, כה">כה</span>
<TF>וַתִּפְרְע֥וּ כָל-עֲצָתִ֑י וְ֝תוֹכַחְתִּ֗י לֹ֣א אֲבִיתֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, כו">כו</span>
<TF>גַּם-אֲ֭נִי בְּאֵידְכֶ֣ם אֶשְׂחָ֑ק אֶ֝לְעַ֗ג בְּבֹ֣א פַחְדְּכֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, כז">כז</span>
<TF>בְּבֹ֤א (כשאוה) כְשׁוֹאָ֙ה | פַּחְדְּכֶ֗ם וְֽ֭אֵידְכֶם כְּסוּפָ֣ה יֶאֱתֶ֑ה בְּבֹ֥א עֲ֝לֵיכֶ֗ם צָרָ֥ה וְצוּקָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק א, כח">כח</span>
<TF>אָ֣ז יִ֭קְרָאֻנְנִי וְלֹ֣א אֶֽעֱנֶ֑ה יְ֝שַׁחֲרֻ֗נְנִי וְלֹ֣א יִמְצָאֻֽנְנִי:</TF><p dir="rtl">
<span dir="rtl" class="inlineHeader" id="a28__Proverbs, פרק א, כט">כט</span>
<TF>תַּ֭חַת כִּי-שָׂ֣נְאוּ דָ֑עַת וְיִרְאַ֥ת יְ֝הוָֹ֗ה לֹ֣א בָחָֽרוּ:</TF><p dir="rtl">
<span dir="rtl" class="inlineHeader" id="a28__Proverbs, פרק א, ל">ל</span>
<TF>לֹא-אָב֥וּ לַעֲצָתִ֑י נָ֝אֲצ֗וּ כָּל-תּוֹכַחְתִּֽי:</TF><p dir="rtl">
<span dir="rtl" class="inlineHeader" id="a28__Proverbs, פרק א, לא">לא</span>
<TF>וְֽ֭יֹאכְלוּ מִפְּרִ֣י דַרְכָּ֑ם וּֽמִמֹּעֲצֹ֖תֵיהֶ֣ם יִשְׂבָּֽעוּ:</TF><p dir="rtl">
<span dir="rtl" class="inlineHeader" id="a28__Proverbs, פרק א, לב">לב</span>
<TF>כִּ֤י מְשׁוּבַ֣ת פְּתָיִ֣ם תַּֽהַרְגֵ֑ם וְשַׁלְוַ֖ת כְּסִילִ֣ים תְּאַבְּדֵֽם:</TF><p dir="rtl">
<span dir="rtl" class="inlineHeader" id="a28__Proverbs, פרק א, לג">לג</span>
<TF>וְשֹׁמֵ֣עַֽ לִ֭י יִשְׁכָּן-בֶּ֑טַח וְ֝שַׁאֲנַ֗ן מִפַּ֥חַד רָעָֽה:</TF><p dir="rtl">
<h3 dir="rtl" id="a28__Proverbs, פרק ב">פרק-ב</h3><p dir="rtl">
<span dir="rtl" class="inlineHeader" id="a28__Proverbs, פרק ב, א">א</span>
<TF>בְּ֭נִי אִם-תִּקַּ֣ח אֲמָרָ֑י וּ֝מִצְוֹתַ֗י תִּצְפֹּ֥ן אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ב">ב</span>
<TF>לְהַקְשִׁ֣יב לַֽחָכְמָ֣ה אָזְנֶ֑ךָ תַּטֶּ֥ה לִ֝בְּךָ֗ לַתְּבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ג">ג</span>
<TF>כִּ֤י אִ֣ם לַבִּינָ֣ה תִקְרָ֑א לַ֝תְּבוּנָ֗ה תִּתֵּ֥ן קוֹלֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ד">ד</span>
<TF>אִם-תְּבַקְשֶׁ֥נָּה כַכָּ֑סֶף וְֽכַמַּטְמוֹנִ֥ים תַּחְפְּשֶֽׂנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ה">ה</span>
<TF>אָ֗ז תָּ֭בִין יִרְאַ֣ת יְהוָ֑ה וְדַ֖עַת אֱלֹהִ֣ים תִּמְצָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ו">ו</span>
<TF>כִּֽי-יְ֭הוָה יִתֵּ֣ן חָכְמָ֑ה מִ֝פִּ֗יו דַּ֣עַת וּתְבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ז">ז</span>
<TF>(וצפן) יִצְפֹּ֣ן לַ֭יְשָׁרִים תּוּשִׁיָּ֑ה מָ֝גֵ֗ן לְהֹ֣לְכֵי תֹֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ח">ח</span>
<TF>לִ֭נְצֹר אָרְח֣וֹת מִשְׁפָּ֑ט וְדֶ֖רֶךְ (חסידו) חֲסִידָ֣יו יִשְׁמֹֽר:</TF><p dir="rtl">
<span dir="rtl" class="inlineHeader" id="a28__Proverbs, פרק ב, ט">ט</span>
<TF>אָ֗ז תָּ֭בִין צֶ֣דֶק וּמִשְׁפָּ֑ט וּ֝מֵישָׁרִ֗ים כָּל-מַעְגַּל-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק ב, י">י</span>
<TF>כִּֽי-תָב֣וֹא חָכְמָ֣ה בְלִבֶּ֑ךָ וְ֝דַ֗עַת לְֽנַפְשְׁךָ֥ יִנְעָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יא">יא</span>
<TF>מְ֭זִמָּה תִּשְׁמֹ֥ר עָלֶ֗יךָ תְּבוּנָ֥ה תִנְצְרֶֽכָּה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יב">יב</span>
<TF>לְ֭הַצִּ֣ילְךָ מִדֶּ֣רֶךְ רָ֑ע מֵ֝אִ֗ישׁ מְדַבֵּ֥ר תַּהְפֻּכֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יג">יג</span>
<TF>הַ֭עֹ֣זְבִים אָרְח֣וֹת יֹ֑שֶׁר לָ֝לֶ֗כֶת בְּדַרְכֵי-חֹֽשֶׁךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יד">יד</span>
<TF>הַ֭שְּׂמֵחִים לַעֲשׂ֥וֹת רָ֑ע יָ֝גִ֗ילוּ בְּֽתַהְפֻּכ֥וֹת רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק ב, טו">טו</span>
<TF>אֲשֶׁ֣ר אָרְחֹתֵיהֶ֣ם עִקְּשִׁ֑ים וּ֝נְלוֹזִ֗ים בְּמַעְגְּלוֹתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ב, טז">טז</span>
<TF>לְ֭הַצִּ֣ילְךָ מֵאִשָּׁ֣ה זָרָ֑ה מִ֝נָּכְרִיָּ֗ה אֲמָרֶ֥יהָ הֶחֱלִֽיקָה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יז">יז</span>
<TF>הַ֭עֹזֶבֶת אַלּ֣וּף נְעוּרֶ֑יהָ וְאֶת-בְּרִ֖ית אֱלֹהֶ֣יהָ שָׁכֵֽחָה:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יח">יח</span>
<TF>כִּ֤י שָׁ֣חָה אֶל-מָ֣וֶת בֵּיתָ֑הּ וְאֶל-רְ֝פָאִ֗ים מַעְגְּלֹתֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק ב, יט">יט</span>
<TF>כָּל-בָּ֭אֶיהָ לֹ֣א יְשׁוּב֑וּן וְלֹֽא-יַ֝שִּׂ֗יגוּ אָרְח֥וֹת חַיִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ב, כ">כ</span>
<TF>לְמַ֗עַן תֵּ֭לֵךְ בְּדֶ֣רֶךְ טוֹבִ֑ים וְאָרְח֖וֹת צַדִּיקִ֣ים תִּשְׁמֹֽר:</TF><p dir="rtl">
<span dir="rtl" class="inlineHeader" id="a28__Proverbs, פרק ב, כא">כא</span>
<TF>כִּֽי-יְשָׁרִ֥ים יִשְׁכְּנוּ-אָ֑רֶץ וּ֝תְמִימִ֗ים יִוָּ֥תְרוּ בָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ב, כב">כב</span>
<TF>וּ֭רְשָׁעִים מֵאֶ֣רֶץ יִכָּרֵ֑תוּ וּ֝בוֹגְדִ֗ים יִסְּח֥וּ מִמֶּֽנָּה:</TF><p dir="rtl">
<h3 dir="rtl" id="a28__Proverbs, פרק ג">פרק-ג</h3><p dir="rtl">
<span dir="rtl" class="inlineHeader" id="a28__Proverbs, פרק ג, א">א</span>
<TF>בְּ֭נִי תּוֹרָתִ֣י אַל-תִּשְׁכָּ֑ח וּ֝מִצְוֹתַ֗י יִצֹּ֥ר לִבֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ב">ב</span>
<TF>כִּ֤י אֹ֣רֶךְ יָ֭מִים וּשְׁנ֣וֹת חַיִּ֑ים וְ֝שָׁל֗וֹם יוֹסִ֥יפוּ לָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ג">ג</span>
<TF>חֶ֥סֶד וֶאֱמֶ֗ת אַֽל-יַעַ֫זְבֻ֥ךָ קָשְׁרֵ֥ם עַל-גַּרְגְּרוֹתֶ֑יךָ כָּ֝תְבֵ֗ם עַל-ל֥וּחַ לִבֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ד">ד</span>
<TF>וּמְצָא-חֵ֖ן וְשֵֽׂכֶל-ט֑וֹב בְּעֵינֵ֖י אֱלֹהִ֣ים וְאָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ה">ה</span>
<TF>בְּטַ֣ח אֶל-יְ֭הוָה בְּכָל-לִבֶּ֑ךָ וְאֶל-בִּֽ֝ינָתְךָ֗ אַל-תִּשָּׁעֵֽן:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ו">ו</span>
<TF>בְּכָל-דְּרָכֶ֥יךָ דָעֵ֑הוּ וְ֝ה֗וּא יְיַשֵּׁ֥ר אֹֽרְחֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ז">ז</span>
<TF>אַל-תְּהִ֣י חָכָ֣ם בְּעֵינֶ֑יךָ יְרָ֥א אֶת-יְ֝הוָ֗ה וְס֣וּר מֵרָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ח">ח</span>
<TF>רִ֭פְאוּת תְּהִ֣י לְשָׁרֶּ֑ךָ וְ֝שִׁקּ֗וּי לְעַצְמוֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ט">ט</span>
<TF>כַּבֵּ֣ד אֶת-יְ֭הוָה מֵהוֹנֶ֑ךָ וּ֝מֵרֵאשִׁ֗ית כָּל-תְּבוּאָתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, י">י</span>
<TF>וְיִמָּלְא֣וּ אֲסָמֶ֣יךָ שָׂבָ֑ע וְ֝תִיר֗וֹשׁ יְקָבֶ֥יךָ יִפְרֹֽצוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יא">יא</span>
<TF>מוּסַ֣ר יְ֭הוָה בְּנִ֣י אַל-תִּמְאָ֑ס וְאַל-תָּ֝קֹ֗ץ בְּתוֹכַחְתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יב">יב</span>
<TF>כִּ֤י אֶ֥ת אֲשֶׁ֣ר יֶאֱהַ֣ב יְהוָ֣ה יוֹכִ֑יחַ וּ֝כְאָ֗ב אֶת-בֵּ֥ן יִרְצֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יג">יג</span>
<TF>אַשְׁרֵ֣י אָ֭דָם מָצָ֣א חָכְמָ֑ה וְ֝אָדָ֗ם יָפִ֥יק תְּבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יד">יד</span>
<TF>כִּ֤י ט֣וֹב סַ֭חְרָהּ מִסְּחַר-כָּ֑סֶף וּ֝מֵחָר֗וּץ תְּבוּאָתָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, טו">טו</span>
<TF>יְקָ֣רָה הִ֭יא (מפניים) מִפְּנִינִ֑ים וְכָל-חֲ֝פָצֶ֗יךָ לֹ֣א יִֽשְׁווּ-בָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, טז">טז</span>
<TF>אֹ֣רֶךְ יָ֭מִים בִּֽימִינָ֑הּ בִּ֝שְׂמֹאולָ֗הּ עֹ֣שֶׁר וְכָבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יז">יז</span>
<TF>דְּרָכֶ֥יהָ דַרְכֵי-נֹ֑עַם וְֽכָל-נְתִ֖יבוֹתֶ֣יהָ שָׁלֽוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יח">יח</span>
<TF>עֵץ-חַיִּ֣ים הִ֭יא לַמַּחֲזִיקִ֣ים בָּ֑הּ וְֽתֹמְכֶ֥יהָ מְאֻשָּֽׁר:</TF><p dir="rtl">
<span dir="rtl" class="inlineHeader" id="a28__Proverbs, פרק ג, יט">יט</span>
<TF>יְֽהוָ֗ה בְּחָכְמָ֥ה יָֽסַד-אָ֑רֶץ כּוֹנֵ֥ן שָׁ֝מַ֗יִם בִּתְבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כ">כ</span>
<TF>בְּ֭דַעְתּוֹ תְּהוֹמ֣וֹת נִבְקָ֑עוּ וּ֝שְׁחָקִ֗ים יִרְעֲפוּ-טָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כא">כא</span>
<TF>בְּ֭נִי אַל-יָלֻ֣זוּ מֵעֵינֶ֑יךָ נְצֹ֥ר תֻּ֝שִׁיָּ֗ה וּמְזִמָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כב">כב</span>
<TF>וְיִֽהְי֣וּ חַיִּ֣ים לְנַפְשֶׁ֑ךָ וְ֝חֵ֗ן לְגַרְגְּרֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כג">כג</span>
<TF>אָ֤ז תֵּלֵ֣ךְ לָבֶ֣טַח דַּרְכֶּ֑ךָ וְ֝רַגְלְךָ֗ לֹ֣א תִגּֽוֹף:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כד">כד</span>
<TF>אִם-תִּשְׁכַּ֥ב לֹֽא-תִפְחָ֑ד וְ֝שָׁכַבְתָּ֗ וְֽעָרְבָ֥ה שְׁנָתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כה">כה</span>
<TF>אַל-תִּ֭ירָא מִפַּ֣חַד פִּתְאֹ֑ם וּמִשֹּׁאַ֥ת רְ֝שָׁעִ֗ים כִּ֣י תָבֹֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כו">כו</span>
<TF>כִּֽי-יְ֭הוָה יִהְיֶ֣ה בְכִסְלֶ֑ךָ וְשָׁמַ֖ר רַגְלְךָ֣ מִלָּֽכֶד:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כז">כז</span>
<TF>אַל-תִּמְנַע-ט֥וֹב מִבְּעָלָ֑יו בִּהְי֙וֹת לְאֵ֖ל (ידיך) יָדְךָ֣ לַעֲשֽׂוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כח">כח</span>
<TF>אַל-תֹּ֘אמַ֤ר (לרעיך) לְרֵֽעֲךָ֙ | לֵ֣ךְ וָ֭שׁוּב וּמָחָ֥ר אֶתֵּ֗ן וְיֵ֣שׁ אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, כט">כט</span>
<TF>אַל-תַּחֲרֹ֣שׁ עַל-רֵעֲךָ֣ רָעָ֑ה וְהֽוּא-יוֹשֵׁ֖ב לָבֶ֣טַח אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, ל">ל</span>
<TF>אַל-(תרוב) תָּרִ֣יב עִם-אָדָ֣ם חִנָּ֑ם אִם-לֹ֖א גְמָלְךָ֣ רָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ג, לא">לא</span>
<TF>אַל-תְּ֭קַנֵּא בְּאִ֣ישׁ חָמָ֑ס וְאַל-תִּ֝בְחַ֗ר בְּכָל-דְּרָכָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק ג, לב">לב</span>
<TF>כִּ֤י תוֹעֲבַ֣ת יְהוָ֣ה נָל֑וֹז וְֽאֶת-יְשָׁרִ֥ים סוֹדֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, לג">לג</span>
<TF>מְאֵרַ֣ת יְ֭הוָה בְּבֵ֣ית רָשָׁ֑ע וּנְוֵ֖ה צַדִּיקִ֣ים יְבָרֵֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ג, לד">לד</span>
<TF>אִם-לַלֵּצִ֥ים הֽוּא-יָלִ֑יץ (ולעניים) וְ֝לַעֲנָוִ֗ים יִתֶּן-חֵֽן:</TF><p dir="rtl">
<span dir="rtl" class="inlineHeader" id="a28__Proverbs, פרק ג, לה">לה</span>
<TF>כָּ֭בוֹד חֲכָמִ֣ים יִנְחָ֑לוּ וּ֝כְסִילִ֗ים מֵרִ֥ים קָלֽוֹן:</TF><p dir="rtl">
<h3 dir="rtl" id="a28__Proverbs, פרק ד">פרק-ד</h3><p dir="rtl">
<span dir="rtl" class="inlineHeader" id="a28__Proverbs, פרק ד, א">א</span>
<TF>שִׁמְע֣וּ בָ֭נִים מ֣וּסַר אָ֑ב וְ֝הַקְשִׁ֗יבוּ לָדַ֥עַת בִּינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ב">ב</span>
<TF>כִּ֤י לֶ֣קַח ט֭וֹב נָתַ֣תִּי לָכֶ֑ם תּֽ֝וֹרָתִ֗י אַֽל-תַּעֲזֹֽבוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ג">ג</span>
<TF>כִּי-בֵ֭ן הָיִ֣יתִי לְאָבִ֑י רַ֥ךְ וְ֝יָחִ֗יד לִפְנֵ֥י אִמִּֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ד">ד</span>
<TF>וַיֹּרֵ֗נִי וַיֹּ֥אמֶר לִ֗י יִֽתְמָךְ-דְּבָרַ֥י לִבֶּ֑ךָ שְׁמֹ֖ר מִצְוֹתַ֣י וֶֽחְיֵֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ה">ה</span>
<TF>קְנֵ֣ה חָ֭כְמָה קְנֵ֣ה בִינָ֑ה אַל-תִּשְׁכַּ֥ח וְאַל-תֵּ֝֗ט מֵֽאִמְרֵי-פִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ו">ו</span>
<TF>אַל-תַּעַזְבֶ֥הָ וְתִשְׁמְרֶ֑ךָּ אֱהָבֶ֥הָ וְתִצְּרֶֽךָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ז">ז</span>
<TF>רֵאשִׁ֣ית חָ֭כְמָה קְנֵ֣ה חָכְמָ֑ה וּבְכָל-קִ֝נְיָנְךָ֗ קְנֵ֣ה בִינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ח">ח</span>
<TF>סַלְסְלֶ֥הָ וּֽתְרוֹמְמֶ֑ךָּ תְּ֝כַבֵּ֗דְךָ כִּ֣י תְחַבְּקֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק ד, ט">ט</span>
<TF>תִּתֵּ֣ן לְ֭רֹאשְׁךָ לִוְיַת-חֵ֑ן עֲטֶ֖רֶת תִּפְאֶ֣רֶת תְּמַגְּנֶֽךָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, י">י</span>
<TF>שְׁמַ֣ע בְּ֭נִי וְקַ֣ח אֲמָרָ֑י וְיִרְבּ֥וּ לְ֝ךָ֗ שְׁנ֣וֹת חַיִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יא">יא</span>
<TF>בְּדֶ֣רֶךְ חָ֭כְמָה הֹרֵתִ֑יךָ הִ֝דְרַכְתִּ֗יךָ בְּמַעְגְּלֵי-יֹֽשֶׁר:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יב">יב</span>
<TF>בְּֽ֭לֶכְתְּךָ לֹא-יֵצַ֣ר צַעֲדֶ֑ךָ וְאִם-תָּ֝ר֗וּץ לֹ֣א תִכָּשֵֽׁל:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יג">יג</span>
<TF>הַחֲזֵ֣ק בַּמּוּסָ֣ר אַל-תֶּ֑רֶף נִ֝צְּרֶ֗הָ כִּי-הִ֥יא חַיֶּֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יד">יד</span>
<TF>בְּאֹ֣רַח רְ֭שָׁעִים אַל-תָּבֹ֑א וְאַל-תְּ֝אַשֵּׁ֗ר בְּדֶ֣רֶךְ רָעִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ד, טו">טו</span>
<TF>פְּרָעֵ֥הוּ אַל-תַּעֲבָר-בּ֑וֹ שְׂטֵ֖ה מֵעָלָ֣יו וַעֲבֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק ד, טז">טז</span>
<TF>כִּ֤י לֹ֣א יִֽ֭שְׁנוּ אִם-לֹ֣א יָרֵ֑עוּ וְֽנִגְזְלָ֥ה שְׁ֝נָתָ֗ם אִם-לֹ֥א (יכשולו) יַכְשִֽׁילוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יז">יז</span>
<TF>כִּ֣י לָ֭חֲמוּ לֶ֣חֶם רֶ֑שַׁע וְיֵ֖ין חֲמָסִ֣ים יִשְׁתּֽוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יח">יח</span>
<TF>וְאֹ֣רַח צַ֭דִּיקִים כְּא֣וֹר נֹ֑גַהּ הוֹלֵ֥ךְ וָ֝א֗וֹר עַד-נְכ֥וֹן הַיּֽוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק ד, יט">יט</span>
<TF>דֶּ֣רֶךְ רְ֭שָׁעִים כָּֽאֲפֵלָ֑ה לֹ֥א יָ֝דְע֗וּ בַּמֶּ֥ה יִכָּשֵֽׁלוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כ">כ</span>
<TF>בְּ֭נִי לִדְבָרַ֣י הַקְשִׁ֑יבָה לַ֝אֲמָרַ֗י הַט-אָזְנֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כא">כא</span>
<TF>אַל-יַלִּ֥יזוּ מֵעֵינֶ֑יךָ שָׁ֝מְרֵ֗ם בְּת֣וֹךְ לְבָבֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כב">כב</span>
<TF>כִּֽי-חַיִּ֣ים הֵ֭ם לְמֹצְאֵיהֶ֑ם וּֽלְכָל-בְּשָׂר֥וֹ מַרְפֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כג">כג</span>
<TF>מִֽכָּל-מִ֭שְׁמָר נְצֹ֣ר לִבֶּ֑ךָ כִּֽי-מִ֝מֶּ֗נּוּ תּוֹצְא֥וֹת חַיִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כד">כד</span>
<TF>הָסֵ֣ר מִ֭מְּךָ עִקְּשׁ֣וּת פֶּ֑ה וּלְז֥וּת שְׂ֝פָתַ֗יִם הַרְחֵ֥ק מִמֶּֽךָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כה">כה</span>
<TF>עֵ֭ינֶיךָ לְנֹ֣כַח יַבִּ֑יטוּ וְ֝עַפְעַפֶּ֗יךָ יַיְשִׁ֥רוּ נֶגְדֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כו">כו</span>
<TF>פַּ֭לֵּס מַעְגַּ֣ל רַגְלֶ֑ךָ וְֽכָל-דְּרָכֶ֥יךָ יִכֹּֽנוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ד, כז">כז</span>
<TF>אַֽל-תֵּט-יָמִ֥ין וּשְׂמֹ֑אול הָסֵ֖ר רַגְלְךָ֣ מֵרָֽע:</TF><p dir="rtl">
<h3 dir="rtl" id="a28__Proverbs, פרק ה">פרק-ה</h3><p dir="rtl">
<span dir="rtl" class="inlineHeader" id="a28__Proverbs, פרק ה, א">א</span>
<TF>בְּ֭נִי לְחָכְמָתִ֣י הַקְשִׁ֑יבָה לִ֝תְבוּנָתִ֗י הַט-אָזְנֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ב">ב</span>
<TF>לִשְׁמֹ֥ר מְזִמּ֑וֹת וְ֝דַ֗עַת שְׂפָתֶ֥יךָ יִנְצֹֽרוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ג">ג</span>
<TF>כִּ֤י נֹ֣פֶת תִּ֭טֹּפְנָה שִׂפְתֵ֣י זָרָ֑ה וְחָלָ֖ק מִשֶּׁ֣מֶן חִכָּֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ד">ד</span>
<TF>וְֽ֭אַחֲרִיתָהּ מָרָ֣ה כַֽלַּעֲנָ֑ה חַ֝דָּ֗ה כְּחֶ֣רֶב פִּיּֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ה">ה</span>
<TF>רַ֭גְלֶיהָ יֹרְד֣וֹת מָ֑וֶת שְׁ֝א֗וֹל צְעָדֶ֥יהָ יִתְמֹֽכוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ו">ו</span>
<TF>אֹ֣רַח חַ֭יִּים פֶּן-תְּפַלֵּ֑ס נָע֥וּ מַ֝עְגְּלֹתֶ֗יהָ לֹ֣א תֵדָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ז">ז</span>
<TF>וְעַתָּ֣ה בָ֭נִים שִׁמְעוּ-לִ֑י וְאַל-תָּ֝ס֗וּרוּ מֵאִמְרֵי-פִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ח">ח</span>
<TF>הַרְחֵ֣ק מֵעָלֶ֣יהָ דַרְכֶּ֑ךָ וְאַל-תִּ֝קְרַ֗ב אֶל-פֶּ֥תַח בֵּיתָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, ט">ט</span>
<TF>פֶּן-תִּתֵּ֣ן לַאֲחֵרִ֣ים הוֹדֶ֑ךָ וּ֝שְׁנֹתֶ֗יךָ לְאַכְזָרִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ה, י">י</span>
<TF>פֶּֽן-יִשְׂבְּע֣וּ זָרִ֣ים כֹּחֶ֑ךָ וַ֝עֲצָבֶ֗יךָ בְּבֵ֣ית נָכְרִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יא">יא</span>
<TF>וְנָהַמְתָּ֥ בְאַחֲרִיתֶ֑ךָ בִּכְל֥וֹת בְּ֝שָׂרְךָ֗ וּשְׁאֵרֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יב">יב</span>
<TF>וְֽאָמַרְתָּ֗ אֵ֭יךְ שָׂנֵ֣אתִי מוּסָ֑ר וְ֝תוֹכַ֗חַת נָאַ֥ץ לִבִּֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יג">יג</span>
<TF>וְֽלֹא-שָׁ֭מַעְתִּי בְּק֣וֹל מוֹרָ֑י וְ֝לִֽמְלַמְּדַ֗י לֹא-הִטִּ֥יתִי אָזְנִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יד">יד</span>
<TF>כִּ֭מְעַט הָיִ֣יתִי בְכָל-רָ֑ע בְּת֖וֹךְ קָהָ֣ל וְעֵדָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ה, טו">טו</span>
<TF>שְׁתֵה-מַ֥יִם מִבּוֹרֶ֑ךָ וְ֝נֹזְלִ֗ים מִתּ֥וֹךְ בְּאֵרֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, טז">טז</span>
<TF>יָפ֣וּצוּ מַעְיְנֹתֶ֣יךָ ח֑וּצָה בָּ֝רְחֹב֗וֹת פַּלְגֵי-מָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יז">יז</span>
<TF>יִֽהְיוּ-לְךָ֥ לְבַדֶּ֑ךָ וְאֵ֖ין לְזָרִ֣ים אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יח">יח</span>
<TF>יְהִֽי-מְקוֹרְךָ֥ בָר֑וּךְ וּ֝שְׂמַ֗ח מֵאֵ֥שֶׁת נְעוּרֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, יט">יט</span>
<TF>אַיֶּ֥לֶת אֲהָבִ֗ים וְֽיַעֲלַ֫ת-חֵ֥ן דַּ֭דֶּיהָ יְרַוֻּ֣ךָ בְכָל-עֵ֑ת בְּ֝אַהֲבָתָ֗הּ תִּשְׁגֶּ֥ה תָמִֽיד:</TF><p dir="rtl">
<span dir="rtl" class="inlineHeader" id="a28__Proverbs, פרק ה, כ">כ</span>
<TF>וְלָ֤מָּה תִשְׁגֶּ֣ה בְנִ֣י בְזָרָ֑ה וּ֝תְחַבֵּ֗ק חֵ֣ק נָכְרִיָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ה, כא">כא</span>
<TF>כִּ֤י נֹ֙כַח | עֵינֵ֣י יְ֭הוָה דַּרְכֵי-אִ֑ישׁ וְֽכָל-מַעְגְּלֹתָ֥יו מְפַלֵּֽס:</TF><p dir="rtl">
<span dir="rtl" class="inlineHeader" id="a28__Proverbs, פרק ה, כב">כב</span>
<TF>עַֽווֹנוֹתָ֗יו יִלְכְּדֻנ֥וֹ אֶת-הָרָשָׁ֑ע וּבְחַבְלֵ֥י חַ֝טָּאת֗וֹ יִתָּמֵֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ה, כג">כג</span>
<TF>ה֗וּא יָ֭מוּת בְּאֵ֣ין מוּסָ֑ר וּבְרֹ֖ב אִוַּלְתּ֣וֹ יִשְׁגֶּֽה:</TF><p dir="rtl">
<h3 dir="rtl" id="a28__Proverbs, פרק ו">פרק-ו</h3><p dir="rtl">
<span dir="rtl" class="inlineHeader" id="a28__Proverbs, פרק ו, א">א</span>
<TF>בְּ֭נִי אִם-עָרַ֣בְתָּ לְרֵעֶ֑ךָ תָּקַ֖עְתָּ לַזָּ֣ר כַּפֶּֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ב">ב</span>
<TF>נוֹקַ֥שְׁתָּ בְאִמְרֵי-פִ֑יךָ נִ֝לְכַּ֗דְתָּ בְּאִמְרֵי-פִֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ג">ג</span>
<TF>עֲשֵׂ֙ה זֹ֥את אֵפ֪וֹא | בְּנִ֡י וְֽהִנָּצֵ֗ל כִּ֘י בָ֤אתָ בְכַף-רֵעֶ֑ךָ לֵ֥ךְ הִ֝תְרַפֵּ֗ס וּרְהַ֥ב רֵעֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ד">ד</span>
<TF>אַל-תִּתֵּ֣ן שֵׁנָ֣ה לְעֵינֶ֑יךָ וּ֝תְנוּמָ֗ה לְעַפְעַפֶּֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ה">ה</span>
<TF>הִ֭נָּצֵל כִּצְבִ֣י מִיָּ֑ד וּ֝כְצִפּ֗וֹר מִיַּ֥ד יָקֽוּשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ו">ו</span>
<TF>לֵֽךְ-אֶל-נְמָלָ֥ה עָצֵ֑ל רְאֵ֖ה דְרָכֶ֣יהָ וַחֲכָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ז">ז</span>
<TF>אֲשֶׁ֖ר אֵֽין-לָ֥הּ קָצִ֗ין שֹׁטֵ֥ר וּמֹשֵֽׁל:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ח">ח</span>
<TF>תָּכִ֣ין בַּקַּ֣יִץ לַחְמָ֑הּ אָגְרָ֥ה בַ֝קָּצִ֗יר מַאֲכָלָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ט">ט</span>
<TF>עַד-מָתַ֖י עָצֵ֥ל | תִּשְׁכָּ֑ב מָ֝תַ֗י תָּק֥וּם מִשְּׁנָתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, י">י</span>
<TF>מְעַ֣ט שֵׁ֭נוֹת מְעַ֣ט תְּנוּמ֑וֹת מְעַ֓ט | חִבֻּ֖ק יָדַ֣יִם לִשְׁכָּֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יא">יא</span>
<TF>וּבָֽא-כִמְהַלֵּ֥ךְ רֵאשֶׁ֑ךָ וּ֝מַחְסֹֽרְךָ֗ כְּאִ֣ישׁ מָגֵֽן:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יב">יב</span>
<TF>אָדָ֣ם בְּ֭לִיַּעַל אִ֣ישׁ אָ֑וֶן ה֝וֹלֵ֗ךְ עִקְּשׁ֥וּת פֶּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יג">יג</span>
<TF>קֹרֵ֣ץ בְּ֭עֵינָיו מֹלֵ֣ל בְּרַגְלָ֑ו מֹ֝רֶ֗ה בְּאֶצְבְּעֹתָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יד">יד</span>
<TF>תַּֽהְפֻּכ֙וֹת | בְּלִבּ֗וֹ חֹרֵ֣שׁ רָ֣ע בְּכָל-עֵ֑ת (מדנים) מִדְיָנִ֥ים יְשַׁלֵּֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, טו">טו</span>
<TF>עַל-כֵּ֗ן פִּ֭תְאֹם יָב֣וֹא אֵיד֑וֹ פֶּ֥תַע יִ֝שָּׁבֵ֗ר וְאֵ֣ין מַרְפֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ו, טז">טז</span>
<TF>שֶׁשׁ-הֵ֭נָּה שָׂנֵ֣א יְהוָ֑ה וְ֝שֶׁ֗בַע (תועבות) תּוֹעֲבַ֥ת נַפְשֽׁוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יז">יז</span>
<TF>עֵינַ֣יִם רָ֭מוֹת לְשׁ֣וֹן שָׁ֑קֶר וְ֝יָדַ֗יִם שֹׁפְכ֥וֹת דָּם-נָקִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יח">יח</span>
<TF>לֵ֗ב חֹ֭רֵשׁ מַחְשְׁב֣וֹת אָ֑וֶן רַגְלַ֥יִם מְ֝מַהֲר֗וֹת לָר֥וּץ לָֽרָעָה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, יט">יט</span>
<TF>יָפִ֣יחַ כְּ֭זָבִים עֵ֣ד שָׁ֑קֶר וּמְשַׁלֵּ֥חַ מְ֝דָנִ֗ים בֵּ֣ין אַחִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כ">כ</span>
<TF>נְצֹ֣ר בְּ֭נִי מִצְוַ֣ת אָבִ֑יךָ וְאַל-תִּ֝טֹּ֗שׁ תּוֹרַ֥ת אִמֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כא">כא</span>
<TF>קָשְׁרֵ֣ם עַל-לִבְּךָ֣ תָמִ֑יד עָ֝נְדֵ֗ם עַל-גַּרְגְּרֹתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כב">כב</span>
<TF>בְּהִתְהַלֶּכְךָ֙ | תַּנְחֶ֬ה אֹתָ֗ךְ בְּֽ֭שָׁכְבְּךָ תִּשְׁמֹ֣ר עָלֶ֑יךָ וַ֝הֲקִיצ֗וֹתָ הִ֣יא תְשִׂיחֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כג">כג</span>
<TF>כִּ֤י נֵ֣ר מִ֭צְוָה וְת֣וֹרָה א֑וֹר וְדֶ֥רֶךְ חַ֝יִּ֗ים תּוֹכְח֥וֹת מוּסָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כד">כד</span>
<TF>לִ֭שְׁמָרְךָ מֵאֵ֣שֶׁת רָ֑ע מֵֽ֝חֶלְקַ֗ת לָשׁ֥וֹן נָכְרִיָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כה">כה</span>
<TF>אַל-תַּחְמֹ֣ד יָ֭פְיָהּ בִּלְבָבֶ֑ךָ וְאַל-תִּ֝קָּֽחֲךָ֗ בְּעַפְעַפֶּֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כו">כו</span>
<TF>כִּ֤י בְעַד-אִשָּׁ֥ה זוֹנָ֗ה עַֽד-כִּכַּ֫ר לָ֥חֶם וְאֵ֥שֶׁת אִ֑ישׁ נֶ֖פֶשׁ יְקָרָ֣ה תָצֽוּד:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כז">כז</span>
<TF>הֲיַחְתֶּ֤ה אִ֓ישׁ אֵ֬שׁ בְּחֵיק֑וֹ וּ֝בְגָדָ֗יו לֹ֣א תִשָּׂרַֽפְנָה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כח">כח</span>
<TF>אִם-יְהַלֵּ֣ךְ אִ֭ישׁ עַל-הַגֶּחָלִ֑ים וְ֝רַגְלָ֗יו לֹ֣א תִכָּוֶֽינָה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, כט">כט</span>
<TF>כֵּ֗ן הַ֭בָּא אֶל-אֵ֣שֶׁת רֵעֵ֑הוּ לֹ֥א יִ֝נָּקֶ֗ה כָּֽל-הַנֹּגֵ֥עַ בָּֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ו, ל">ל</span>
<TF>לֹא-יָב֣וּזוּ לַ֭גַּנָּב כִּ֣י יִגְנ֑וֹב לְמַלֵּ֥א נַ֝פְשׁ֗וֹ כִּ֣י יִרְעָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ו, לא">לא</span>
<TF>וְ֭נִמְצָא יְשַׁלֵּ֣ם שִׁבְעָתָ֑יִם אֶת-כָּל-ה֖וֹן בֵּית֣וֹ יִתֵּֽן:</TF><p dir="rtl">
<span dir="rtl" class="inlineHeader" id="a28__Proverbs, פרק ו, לב">לב</span>
<TF>נֹאֵ֣ף אִשָּׁ֣ה חֲסַר-לֵ֑ב מַֽשְׁחִ֥ית נַ֝פְשׁ֗וֹ ה֣וּא יַעֲשֶֽׂנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, לג">לג</span>
<TF>נֶֽגַע-וְקָל֥וֹן יִמְצָ֑א וְ֝חֶרְפָּת֗וֹ לֹ֣א תִמָּחֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ו, לד">לד</span>
<TF>כִּֽי-קִנְאָ֥ה חֲמַת-גָּ֑בֶר וְלֹֽא-יַ֝חְמ֗וֹל בְּי֣וֹם נָקָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ו, לה">לה</span>
<TF>לֹא-יִ֭שָּׂא פְּנֵ֣י כָל-כֹּ֑פֶר וְלֹֽא-יֹ֝אבֶ֗ה כִּ֣י תַרְבֶּה-שֹֽׁחַד:</TF><p dir="rtl">
<h3 dir="rtl" id="a28__Proverbs, פרק ז">פרק-ז</h3><p dir="rtl">
<span dir="rtl" class="inlineHeader" id="a28__Proverbs, פרק ז, א">א</span>
<TF>בְּ֭נִי שְׁמֹ֣ר אֲמָרָ֑י וּ֝מִצְוֹתַ֗י תִּצְפֹּ֥ן אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ב">ב</span>
<TF>שְׁמֹ֣ר מִצְוֹתַ֣י וֶחְיֵ֑ה וְ֝תוֹרָתִ֗י כְּאִישׁ֥וֹן עֵינֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ג">ג</span>
<TF>קָשְׁרֵ֥ם עַל-אֶצְבְּעֹתֶ֑יךָ כָּ֝תְבֵ֗ם עַל-ל֥וּחַ לִבֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ד">ד</span>
<TF>אֱמֹ֣ר לַֽ֭חָכְמָה אֲחֹ֣תִי אָ֑תְּ וּ֝מֹדָ֗ע לַבִּינָ֥ה תִקְרָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ה">ה</span>
<TF>לִ֭שְׁמָרְךָ מֵאִשָּׁ֣ה זָרָ֑ה מִ֝נָּכְרִיָּ֗ה אֲמָרֶ֥יהָ הֶחֱלִֽיקָה:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ו">ו</span>
<TF>כִּ֭י בְּחַלּ֣וֹן בֵּיתִ֑י בְּעַ֖ד אֶשְׁנַבִּ֣י נִשְׁקָֽפְתִּי:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ז">ז</span>
<TF>וָאֵ֤רֶא בַפְּתָאיִ֗ם אָ֘בִ֤ינָה בַבָּנִ֗ים נַ֣עַר חֲסַר-לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ח">ח</span>
<TF>עֹבֵ֣ר בַּ֭שּׁוּק אֵ֣צֶל פִּנָּ֑הּ וְדֶ֖רֶךְ בֵּיתָ֣הּ יִצְעָֽד:</TF><p dir="rtl">
<span dir="rtl" class="inlineHeader" id="a28__Proverbs, פרק ז, ט">ט</span>
<TF>בְּנֶֽשֶׁף-בְּעֶ֥רֶב י֑וֹם בְּאִישׁ֥וֹן לַ֝֗יְלָה וַאֲפֵלָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ז, י">י</span>
<TF>וְהִנֵּ֣ה אִ֭שָּׁה לִקְרָאת֑וֹ שִׁ֥ית ז֝וֹנָ֗ה וּנְצֻ֥רַת לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יא">יא</span>
<TF>הֹמִיָּ֣ה הִ֣יא וְסֹרָ֑רֶת בְּ֝בֵיתָ֗הּ לֹא-יִשְׁכְּנ֥וּ רַגְלֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יב">יב</span>
<TF>פַּ֤עַם | בַּח֗וּץ פַּ֥עַם בָּרְחֹב֑וֹת וְאֵ֖צֶל כָּל-פִּנָּ֣ה תֶאֱרֹֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יג">יג</span>
<TF>וְהֶחֱזִ֣יקָה בּ֖וֹ וְנָ֣שְׁקָה-לּ֑וֹ הֵעֵ֥זָה פָ֝נֶ֗יהָ וַתֹּ֣אמַר לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יד">יד</span>
<TF>זִבְחֵ֣י שְׁלָמִ֣ים עָלָ֑י הַ֝יּ֗וֹם שִׁלַּ֥מְתִּי נְדָרָֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ז, טו">טו</span>
<TF>עַל-כֵּ֭ן יָצָ֣אתִי לִקְרָאתֶ֑ךָ לְשַׁחֵ֥ר פָּ֝נֶ֗יךָ וָאֶמְצָאֶֽךָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, טז">טז</span>
<TF>מַ֭רְבַדִּים רָבַ֣דְתִּי עַרְשִׂ֑י חֲ֝טֻב֗וֹת אֵט֥וּן מִצְרָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יז">יז</span>
<TF>נַ֥פְתִּי מִשְׁכָּבִ֑י מֹ֥ר אֲ֝הָלִ֗ים וְקִנָּמֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יח">יח</span>
<TF>לְכָ֤ה נִרְוֶ֣ה דֹ֭דִים עַד-הַבֹּ֑קֶר נִ֝תְעַלְּסָ֗ה בָּאֳהָבִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ז, יט">יט</span>
<TF>כִּ֤י אֵ֣ין הָאִ֣ישׁ בְּבֵית֑וֹ הָ֝לַ֗ךְ בְּדֶ֣רֶךְ מֵרָחֽוֹק:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כ">כ</span>
<TF>צְֽרוֹר-הַ֭כֶּסֶף לָקַ֣ח בְּיָד֑וֹ לְי֥וֹם הַ֝כֵּ֗סֶא יָבֹ֥א בֵיתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כא">כא</span>
<TF>הִ֭טַּתּוּ בְּרֹ֣ב לִקְחָ֑הּ בְּחֵ֥לֶק שְׂ֝פָתֶ֗יהָ תַּדִּיחֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כב">כב</span>
<TF>ה֤וֹלֵ֥ךְ אַחֲרֶ֗יהָ פִּ֫תְאֹ֥ם כְּ֭שׁוֹר אֶל-טָ֣בַח יָב֑וֹא וּ֝כְעֶ֗כֶס אֶל-מוּסַ֥ר אֱוִֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כג">כג</span>
<TF>עַ֤ד יְפַלַּ֪ח חֵ֡ץ כְּֽבֵד֗וֹ כְּמַהֵ֣ר צִפּ֣וֹר אֶל-פָּ֑ח וְלֹֽא-יָ֝דַ֗ע כִּֽי-בְנַפְשׁ֥וֹ הֽוּא:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כד">כד</span>
<TF>וְעַתָּ֣ה בָ֭נִים שִׁמְעוּ-לִ֑י וְ֝הַקְשִׁ֗יבוּ לְאִמְרֵי-פִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כה">כה</span>
<TF>אַל-יֵ֣שְׂטְ אֶל-דְּרָכֶ֣יהָ לִבֶּ֑ךָ אַל-תֵּ֝תַע בִּנְתִיבוֹתֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כו">כו</span>
<TF>כִּֽי-רַבִּ֣ים חֲלָלִ֣ים הִפִּ֑ילָה וַ֝עֲצֻמִ֗ים כָּל-הֲרֻגֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק ז, כז">כז</span>
<TF>דַּרְכֵ֣י שְׁא֣וֹל בֵּיתָ֑הּ יֹ֝רְד֗וֹת אֶל-חַדְרֵי-מָֽוֶת:</TF><p dir="rtl">
<h3 dir="rtl" id="a28__Proverbs, פרק ח">פרק-ח</h3><p dir="rtl">
<span dir="rtl" class="inlineHeader" id="a28__Proverbs, פרק ח, א">א</span>
<TF>הֲלֹֽא-חָכְמָ֥ה תִקְרָ֑א וּ֝תְבוּנָ֗ה תִּתֵּ֥ן קוֹלָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ב">ב</span>
<TF>בְּרֹאשׁ-מְרוֹמִ֥ים עֲלֵי-דָ֑רֶךְ בֵּ֖ית נְתִיב֣וֹת נִצָּֽבָה:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ג">ג</span>
<TF>לְיַד-שְׁעָרִ֥ים לְפִי-קָ֑רֶת מְב֖וֹא פְתָחִ֣ים תָּרֹֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ד">ד</span>
<TF>אֲלֵיכֶ֣ם אִישִׁ֣ים אֶקְרָ֑א וְ֝קוֹלִ֗י אֶל-בְּנֵ֥י אָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ה">ה</span>
<TF>הָבִ֣ינוּ פְתָאיִ֣ם עָרְמָ֑ה וּ֝כְסִילִ֗ים הָבִ֥ינוּ לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ו">ו</span>
<TF>שִׁ֭מְעוּ כִּֽי-נְגִידִ֣ים אֲדַבֵּ֑ר וּמִפְתַּ֥ח שְׂ֝פָתַ֗י מֵישָׁרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ז">ז</span>
<TF>כִּֽי-אֱ֭מֶת יֶהְגֶּ֣ה חִכִּ֑י וְתוֹעֲבַ֖ת שְׂפָתַ֣י רֶֽשַׁע:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ח">ח</span>
<TF>בְּצֶ֥דֶק כָּל-אִמְרֵי-פִ֑י אֵ֥ין בָּ֝הֶ֗ם נִפְתָּ֥ל וְעִקֵּֽשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ט">ט</span>
<TF>כֻּלָּ֣ם נְ֭כֹחִים לַמֵּבִ֑ין וִֽ֝ישָׁרִ֗ים לְמֹ֣צְאֵי דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק ח, י">י</span>
<TF>קְחֽוּ-מוּסָרִ֥י וְאַל-כָּ֑סֶף וְ֝דַ֗עַת מֵחָר֥וּץ נִבְחָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יא">יא</span>
<TF>כִּֽי-טוֹבָ֣ה חָ֭כְמָה מִפְּנִינִ֑ים וְכָל-חֲ֝פָצִ֗ים לֹ֣א יִֽשְׁווּ-בָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יב">יב</span>
<TF>אֲֽנִי-חָ֭כְמָה שָׁכַ֣נְתִּי עָרְמָ֑ה וְדַ֖עַת מְזִמּ֣וֹת אֶמְצָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יג">יג</span>
<TF>יִֽרְאַ֣ת יְהוָה֮ שְֽׂנֹ֫את רָ֥ע גֵּ֘אָ֤ה וְגָא֙וֹן | וְדֶ֣רֶךְ רָ֭ע וּפִ֙י תַהְפֻּכ֬וֹת שָׂנֵֽאתִי:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יד">יד</span>
<TF>לִֽי-עֵ֭צָה וְתוּשִׁיָּ֑ה אֲנִ֥י בִ֝ינָ֗ה לִ֣י גְבוּרָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ח, טו">טו</span>
<TF>בִּ֭י מְלָכִ֣ים יִמְלֹ֑כוּ וְ֝רוֹזְנִ֗ים יְחֹ֣קְקוּ צֶֽדֶק:</TF><p dir="rtl">
<span dir="rtl" class="inlineHeader" id="a28__Proverbs, פרק ח, טז">טז</span>
<TF>בִּ֭י שָׂרִ֣ים יָשֹׂ֑רוּ וּ֝נְדִיבִ֗ים כָּל-שֹׁ֥פְטֵי צֶֽדֶק:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יז">יז</span>
<TF>אֲ֭נִי (אהביה) אֹהֲבַ֣י אֵהָ֑ב וּ֝מְשַׁחֲרַ֗י יִמְצָאֻֽנְנִי:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יח">יח</span>
<TF>עֹֽשֶׁר-וְכָב֥וֹד אִתִּ֑י ה֥וֹן עָ֝תֵ֗ק וּצְדָקָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ח, יט">יט</span>
<TF>ט֣וֹב פִּ֭רְיִי מֵחָר֣וּץ וּמִפָּ֑ז וּ֝תְבוּאָתִ֗י מִכֶּ֥סֶף נִבְחָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כ">כ</span>
<TF>בְּאֹֽרַח-צְדָקָ֥ה אֲהַלֵּ֑ך בְּ֝ת֗וֹךְ נְתִיב֥וֹת מִשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כא">כא</span>
<TF>לְהַנְחִ֖יל אֹהֲבַ֥י | יֵ֑שׁ וְאֹצְרֹ֖תֵיהֶ֣ם אֲמַלֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כב">כב</span>
<TF>יְֽהוָ֗ה קָ֭נָנִי רֵאשִׁ֣ית דַּרְכּ֑וֹ קֶ֖דֶם מִפְעָלָ֣יו מֵאָֽז:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כג">כג</span>
<TF>מֵ֭עוֹלָם נִסַּ֥כְתִּי מֵרֹ֗אשׁ מִקַּדְמֵי-אָֽרֶץ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כד">כד</span>
<TF>בְּאֵין-תְּהֹמ֥וֹת חוֹלָ֑לְתִּי בְּאֵ֥ין מַ֝עְיָנ֗וֹת נִכְבַּדֵּי-מָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כה">כה</span>
<TF>בְּטֶ֣רֶם הָרִ֣ים הָטְבָּ֑עוּ לִפְנֵ֖י גְבָע֣וֹת חוֹלָֽלְתִּי:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כו">כו</span>
<TF>עַד-לֹ֣א עָ֭שָׂה אֶ֣רֶץ וְחוּצ֑וֹת וְ֝רֹ֗אשׁ עָפְר֥וֹת תֵּבֵֽל:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כז">כז</span>
<TF>בַּהֲכִינ֣וֹ שָׁ֭מַיִם שָׁ֣ם אָ֑נִי בְּח֥וּקוֹ ח֝֗וּג עַל-פְּנֵ֥י תְהֽוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כח">כח</span>
<TF>בְּאַמְּצ֣וֹ שְׁחָקִ֣ים מִמָּ֑עַל בַּ֝עֲז֗וֹז עִינ֥וֹת תְּהוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק ח, כט">כט</span>
<TF>בְּשׂ֘וּמ֤וֹ לַיָּ֙ם | חֻקּ֗וֹ וּ֭מַיִם לֹ֣א יַֽעַבְרוּ-פִ֑יו בְּ֝חוּק֗וֹ מ֣וֹסְדֵי אָֽרֶץ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, ל">ל</span>
<TF>וָֽאֶהְיֶ֥ה אֶצְל֗וֹ אָ֫מ֥וֹן וָֽאֶהְיֶ֣ה שַׁ֭עֲשֻׁעִים י֤וֹם | י֑וֹם מְשַׂחֶ֖קֶת לְפָנָ֣יו בְּכָל-עֵֽת:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לא">לא</span>
<TF>מְ֭שַׂחֶקֶת בְּתֵבֵ֣ל אַרְצ֑וֹ וְ֝שַׁעֲשֻׁעַ֗י אֶת-בְּנֵ֥י אָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לב">לב</span>
<TF>וְעַתָּ֣ה בָ֭נִים שִׁמְעוּ-לִ֑י וְ֝אַשְׁרֵ֗י דְּרָכַ֥י יִשְׁמֹֽרוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לג">לג</span>
<TF>שִׁמְע֖וּ מוּסָ֥ר וַחֲכָ֗מוּ וְאַל-תִּפְרָֽעוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לד">לד</span>
<TF>אַ֥שְֽׁרֵי אָדָם֮ שֹׁמֵ֪עַֽ֫ לִ֥י לִשְׁקֹ֣ד עַל-דַּ֭לְתֹתַי י֤וֹם | י֑וֹם לִ֝שְׁמֹ֗ר מְזוּזֹ֥ת פְּתָחָֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לה">לה</span>
<TF>כִּ֣י מֹ֭צְאִי (מצאי) מָצָ֣א חַיִּ֑ים וַיָּ֥פֶק רָ֝צ֗וֹן מֵיְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ח, לו">לו</span>
<TF>וְֽ֭חֹטְאִי חֹמֵ֣ס נַפְשׁ֑וֹ כָּל-מְ֝שַׂנְאַ֗י אָ֣הֲבוּ מָֽוֶת:</TF><p dir="rtl">
<h3 dir="rtl" id="a28__Proverbs, פרק ט">פרק-ט</h3><p dir="rtl">
<span dir="rtl" class="inlineHeader" id="a28__Proverbs, פרק ט, א">א</span>
<TF>חָ֭כְמוֹת בָּנְתָ֣ה בֵיתָ֑הּ חָצְבָ֖ה עַמּוּדֶ֣יהָ שִׁבְעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ב">ב</span>
<TF>טָבְחָ֣ה טִ֭בְחָהּ מָסְכָ֣ה יֵינָ֑הּ אַ֝֗ף עָֽרְכָ֥ה שֻׁלְחָנָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ג">ג</span>
<TF>שָֽׁלְחָ֣ה נַעֲרֹתֶ֣יהָ תִקְרָ֑א עַל-גַּ֝פֵּ֗י מְרֹ֣מֵי קָֽרֶת:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ד">ד</span>
<TF>מִי-פֶ֭תִי יָסֻ֣ר הֵ֑נָּה חֲסַר-לֵ֝֗ב אָ֣מְרָה לּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ה">ה</span>
<TF>לְ֭כוּ לַחֲמ֣וּ בְֽלַחֲמִ֑י וּ֝שְׁת֗וּ בְּיַ֣יִן מָסָֽכְתִּי:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ו">ו</span>
<TF>עִזְב֣וּ פְתָאיִ֣ם וִֽחְי֑וּ וְ֝אִשְׁר֗וּ בְּדֶ֣רֶךְ בִּינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ז">ז</span>
<TF>יֹ֤סֵ֙ר | לֵ֗ץ לֹקֵ֣חַֽ ל֣וֹ קָל֑וֹן וּמוֹכִ֖יחַ לְרָשָׁ֣ע מוּמֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ח">ח</span>
<TF>אַל-תּ֣וֹכַח לֵ֭ץ פֶּן-יִשְׂנָאֶ֑ךָּ הוֹכַ֥ח לְ֝חָכָ֗ם וְיֶאֱהָבֶֽךָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ט, ט">ט</span>
<TF>תֵּ֣ן לְ֭חָכָם וְיֶחְכַּם-ע֑וֹד הוֹדַ֥ע לְ֝צַדִּ֗יק וְי֣וֹסֶף לֶֽקַח:</TF><p dir="rtl">
<span dir="rtl" class="inlineHeader" id="a28__Proverbs, פרק ט, י">י</span>
<TF>תְּחִלַּ֣ת חָ֭כְמָה יִרְאַ֣ת יְהוָ֑ה וְדַ֖עַת קְדֹשִׁ֣ים בִּינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יא">יא</span>
<TF>כִּי-בִ֭י יִרְבּ֣וּ יָמֶ֑יךָ וְיוֹסִ֥יפוּ לְּ֝ךָ֗ שְׁנ֣וֹת חַיִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יב">יב</span>
<TF>אִם-חָ֭כַמְתָּ חָכַ֣מְתָּ לָּ֑ךְ וְ֝לַ֗צְתָּ לְֽבַדְּךָ֥ תִשָּֽׂא:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יג">יג</span>
<TF>אֵ֣שֶׁת כְּ֭סִילוּת הֹֽמִיָּ֑ה פְּ֝תַיּ֗וּת וּבַל-יָ֥דְעָה מָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יד">יד</span>
<TF>וְֽ֭יָשְׁבָה לְפֶ֣תַח בֵּיתָ֑הּ עַל-כִּ֝סֵּ֗א מְרֹ֣מֵי קָֽרֶת:</TF><p dir="rtl">
<span dir="rtl" class="inlineHeader" id="a28__Proverbs, פרק ט, טו">טו</span>
<TF>לִקְרֹ֥א לְעֹֽבְרֵי-דָ֑רֶךְ הַֽ֝מְיַשְּׁרִ֗ים אֹֽרְחוֹתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ט, טז">טז</span>
<TF>מִי-פֶ֭תִי יָסֻ֣ר הֵ֑נָּה וַחֲסַר-לֵ֝֗ב וְאָ֣מְרָה לּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יז">יז</span>
<TF>מַֽיִם-גְּנוּבִ֥ים יִמְתָּ֑קוּ וְלֶ֖חֶם סְתָרִ֣ים יִנְעָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ט, יח">יח</span>
<TF>וְֽלֹא-יָ֭דַע כִּֽי-רְפָאִ֣ים שָׁ֑ם בְּעִמְקֵ֖י שְׁא֣וֹל קְרֻאֶֽיהָ:</TF><p dir="rtl">
<h3 dir="rtl" id="a28__Proverbs, פרק י">פרק-י</h3><p dir="rtl">
<span dir="rtl" class="inlineHeader" id="a28__Proverbs, פרק י, א">א</span>
<TF>מִשְׁלֵ֗י שְׁלֹ֫מֹ֥ה בֵּ֣ן חָ֭כָם יְשַׂמַּח-אָ֑ב וּבֵ֥ן כְּ֝סִ֗יל תּוּגַ֥ת אִמּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק י, ב">ב</span>
<TF>לֹא-י֭וֹעִילוּ אוֹצְר֣וֹת רֶ֑שַׁע וּ֝צְדָקָ֗ה תַּצִּ֥יל מִמָּֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק י, ג">ג</span>
<TF>לֹֽא-יַרְעִ֣יב יְ֭הוָה נֶ֣פֶשׁ צַדִּ֑יק וְהַוַּ֖ת רְשָׁעִ֣ים יֶהְדֹּֽף:</TF><p dir="rtl">
<span dir="rtl" class="inlineHeader" id="a28__Proverbs, פרק י, ד">ד</span>
<TF>רָ֗אשׁ עֹשֶׂ֥ה כַף-רְמִיָּ֑ה וְיַ֖ד חָרוּצִ֣ים תַּעֲשִֽׁיר:</TF><p dir="rtl">
<span dir="rtl" class="inlineHeader" id="a28__Proverbs, פרק י, ה">ה</span>
<TF>אֹגֵ֣ר בַּ֭קַּיִץ בֵּ֣ן מַשְׂכִּ֑יל נִרְדָּ֥ם בַּ֝קָּצִ֗יר בֵּ֣ן מֵבִֽישׁ:</TF><p dir="rtl">
<span dir="rtl" class="inlineHeader" id="a28__Proverbs, פרק י, ו">ו</span>
<TF>בְּ֭רָכוֹת לְרֹ֣אשׁ צַדִּ֑יק וּפִ֥י רְ֝שָׁעִ֗ים יְכַסֶּ֥ה חָמָֽס:</TF><p dir="rtl">
<span dir="rtl" class="inlineHeader" id="a28__Proverbs, פרק י, ז">ז</span>
<TF>זֵ֣כֶר צַ֭דִּיק לִבְרָכָ֑ה וְשֵׁ֖ם רְשָׁעִ֣ים יִרְקָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק י, ח">ח</span>
<TF>חֲכַם-לֵ֭ב יִקַּ֣ח מִצְוֹ֑ת וֶאֱוִ֥יל שְׂ֝פָתַ֗יִם יִלָּבֵֽט:</TF><p dir="rtl">
<span dir="rtl" class="inlineHeader" id="a28__Proverbs, פרק י, ט">ט</span>
<TF>הוֹלֵ֣ךְ בַּ֭תֹּם יֵ֣לֶךְ בֶּ֑טַח וּמְעַקֵּ֥שׁ דְּ֝רָכָ֗יו יִוָּדֵֽעַ:</TF><p dir="rtl">
<span dir="rtl" class="inlineHeader" id="a28__Proverbs, פרק י, י">י</span>
<TF>קֹ֣רֵֽץ עַ֭יִן יִתֵּ֣ן עַצָּ֑בֶת וֶאֱוִ֥יל שְׂ֝פָתַ֗יִם יִלָּבֵֽט:</TF><p dir="rtl">
<span dir="rtl" class="inlineHeader" id="a28__Proverbs, פרק י, יא">יא</span>
<TF>מְק֣וֹר חַ֭יִּים פִּ֣י צַדִּ֑יק וּפִ֥י רְ֝שָׁעִ֗ים יְכַסֶּ֥ה חָמָֽס:</TF><p dir="rtl">
<span dir="rtl" class="inlineHeader" id="a28__Proverbs, פרק י, יב">יב</span>
<TF>שִׂ֭נְאָה תְּעוֹרֵ֣ר מְדָנִ֑ים וְעַ֥ל כָּל-פְּ֝שָׁעִ֗ים תְּכַסֶּ֥ה אַהֲבָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק י, יג">יג</span>
<TF>בְּשִׂפְתֵ֣י נָ֭בוֹן תִּמָּצֵ֣א חָכְמָ֑ה וְ֝שֵׁ֗בֶט לְגֵ֣ו חֲסַר-לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק י, יד">יד</span>
<TF>חֲכָמִ֥ים יִצְפְּנוּ-דָ֑עַת וּפִֽי-אֱ֝וִיל מְחִתָּ֥ה קְרֹבָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק י, טו">טו</span>
<TF>ה֣וֹן עָ֭שִׁיר קִרְיַ֣ת עֻזּ֑וֹ מְחִתַּ֖ת דַּלִּ֣ים רֵישָֽׁם:</TF><p dir="rtl">
<span dir="rtl" class="inlineHeader" id="a28__Proverbs, פרק י, טז">טז</span>
<TF>פְּעֻלַּ֣ת צַדִּ֣יק לְחַיִּ֑ים תְּבוּאַ֖ת רָשָׁ֣ע לְחַטָּֽאת:</TF><p dir="rtl">
<span dir="rtl" class="inlineHeader" id="a28__Proverbs, פרק י, יז">יז</span>
<TF>אֹ֣רַח לְ֭חַיִּים שׁוֹמֵ֣ר מוּסָ֑ר וְעוֹזֵ֖ב תּוֹכַ֣חַת מַתְעֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק י, יח">יח</span>
<TF>מְכַסֶּ֣ה שִׂ֭נְאָה שִׂפְתֵי-שָׁ֑קֶר וּמוֹצִ֥א דִ֝בָּ֗ה ה֣וּא כְסִֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק י, יט">יט</span>
<TF>בְּרֹ֣ב דְּ֭בָרִים לֹ֣א יֶחְדַּל-פָּ֑שַׁע וְחֹשֵׂ֖ךְ שְׂפָתָ֣יו מַשְׂכִּֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק י, כ">כ</span>
<TF>כֶּ֣סֶף נִ֭בְחָר לְשׁ֣וֹן צַדִּ֑יק לֵ֖ב רְשָׁעִ֣ים כִּמְעָֽט:</TF><p dir="rtl">
<span dir="rtl" class="inlineHeader" id="a28__Proverbs, פרק י, כא">כא</span>
<TF>שִׂפְתֵ֣י צַ֭דִּיק יִרְע֣וּ רַבִּ֑ים וֶֽ֝אֱוִילִ֗ים בַּחֲסַר-לֵ֥ב יָמֽוּתוּ:</TF><p dir="rtl">
<span dir="rtl" class="inlineHeader" id="a28__Proverbs, פרק י, כב">כב</span>
<TF>בִּרְכַּ֣ת יְ֭הוָה הִ֣יא תַעֲשִׁ֑יר וְלֹֽא-יוֹסִ֖ף עֶ֣צֶב עִמָּֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק י, כג">כג</span>
<TF>כִּשְׂח֣וֹק לִ֭כְסִיל עֲשׂ֣וֹת זִמָּ֑ה וְ֝חָכְמָ֗ה לְאִ֣ישׁ תְּבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק י, כד">כד</span>
<TF>מְגוֹרַ֣ת רָ֭שָׁע הִ֣יא תְבוֹאֶ֑נּוּ וְתַאֲוַ֖ת צַדִּיקִ֣ים יִתֵּֽן:</TF><p dir="rtl">
<span dir="rtl" class="inlineHeader" id="a28__Proverbs, פרק י, כה">כה</span>
<TF>כַּעֲב֣וֹר ס֭וּפָה וְאֵ֣ין רָשָׁ֑ע וְ֝צַדִּ֗יק יְס֣וֹד עוֹלָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק י, כו">כו</span>
<TF>כַּחֹ֤מֶץ | לַשִּׁנַּ֗יִם וְכֶעָשָׁ֥ן לָעֵינָ֑יִם כֵּ֥ן הֶ֝עָצֵ֗ל לְשֹׁלְחָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק י, כז">כז</span>
<TF>יִרְאַ֣ת יְ֭הוָה תּוֹסִ֣יף יָמִ֑ים וּשְׁנ֖וֹת רְשָׁעִ֣ים תִּקְצֹֽרְנָה:</TF><p dir="rtl">
<span dir="rtl" class="inlineHeader" id="a28__Proverbs, פרק י, כח">כח</span>
<TF>תּוֹחֶ֣לֶת צַדִּיקִ֣ים שִׂמְחָ֑ה וְתִקְוַ֖ת רְשָׁעִ֣ים תֹּאבֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק י, כט">כט</span>
<TF>מָע֣וֹז לַ֭תֹּם דֶּ֣רֶךְ יְהוָ֑ה וּ֝מְחִתָּ֗ה לְפֹ֣עֲלֵי אָֽוֶן:</TF><p dir="rtl">
<span dir="rtl" class="inlineHeader" id="a28__Proverbs, פרק י, ל">ל</span>
<TF>צַדִּ֣יק לְעוֹלָ֣ם בַּל-יִמּ֑וֹט וּ֝רְשָׁעִ֗ים לֹ֣א יִשְׁכְּנוּ-אָֽרֶץ:</TF><p dir="rtl">
<span dir="rtl" class="inlineHeader" id="a28__Proverbs, פרק י, לא">לא</span>
<TF>פִּֽי-צַ֭דִּיק יָנ֣וּב חָכְמָ֑ה וּלְשׁ֥וֹן תַּ֝הְפֻּכ֗וֹת תִּכָּרֵֽת:</TF><p dir="rtl">
<span dir="rtl" class="inlineHeader" id="a28__Proverbs, פרק י, לב">לב</span>
<TF>שִׂפְתֵ֣י צַ֭דִּיק יֵדְע֣וּן רָצ֑וֹן וּפִ֥י רְ֝שָׁעִ֗ים תַּהְפֻּכֽוֹת:</TF><p dir="rtl">
<h3 dir="rtl" id="a28__Proverbs, פרק יא">פרק-יא</h3><p dir="rtl">
<span dir="rtl" class="inlineHeader" id="a28__Proverbs, פרק יא, א">א</span>
<TF>מֹאזְנֵ֣י מִ֭רְמָה תּוֹעֲבַ֣ת יְהוָ֑ה וְאֶ֖בֶן שְׁלֵמָ֣ה רְצוֹנֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ב">ב</span>
<TF>בָּֽא-זָ֭דוֹן וַיָּבֹ֣א קָל֑וֹן וְֽאֶת-צְנוּעִ֥ים חָכְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ג">ג</span>
<TF>תֻּמַּ֣ת יְשָׁרִ֣ים תַּנְחֵ֑ם וְסֶ֖לֶף בּוֹגְדִ֣ים (ושדם) יְשָׁדֵּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ד">ד</span>
<TF>לֹא-יוֹעִ֣יל ה֭וֹן בְּי֣וֹם עֶבְרָ֑ה וּ֝צְדָקָ֗ה תַּצִּ֥יל מִמָּֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ה">ה</span>
<TF>צִדְקַ֣ת תָּ֭מִים תְּיַשֵּׁ֣ר דַּרְכּ֑וֹ וּ֝בְרִשְׁעָת֗וֹ יִפֹּ֥ל רָשָֽׁע:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ו">ו</span>
<TF>צִדְקַ֣ת יְ֭שָׁרִים תַּצִּילֵ֑ם וּ֝בְהַוַּ֗ת בֹּגְדִ֥ים יִלָּכֵֽדוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ז">ז</span>
<TF>בְּמ֤וֹת אָדָ֣ם רָ֭שָׁע תֹּאבַ֣ד תִּקְוָ֑ה וְתוֹחֶ֖לֶת אוֹנִ֣ים אָבָֽדָה:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ח">ח</span>
<TF>צַ֭דִּיק מִצָּרָ֣ה נֶחֱלָ֑ץ וַיָּבֹ֖א רָשָׁ֣ע תַּחְתָּֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ט">ט</span>
<TF>בְּפֶ֗ה חָ֭נֵף יַשְׁחִ֣ת רֵעֵ֑הוּ וּ֝בְדַ֗עַת צַדִּיקִ֥ים יֵחָלֵֽצוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, י">י</span>
<TF>בְּט֣וּב צַ֭דִּיקִים תַּעֲלֹ֣ץ קִרְיָ֑ה וּבַאֲבֹ֖ד רְשָׁעִ֣ים רִנָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יא">יא</span>
<TF>בְּבִרְכַּ֣ת יְ֭שָׁרִים תָּר֣וּם קָ֑רֶת וּבְפִ֥י רְ֝שָׁעִ֗ים תֵּהָרֵֽס:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יב">יב</span>
<TF>בָּז-לְרֵעֵ֥הוּ חֲסַר-לֵ֑ב וְאִ֖ישׁ תְּבוּנ֣וֹת יַחֲרִֽישׁ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יג">יג</span>
<TF>הוֹלֵ֣ךְ רָ֭כִיל מְגַלֶּה-סּ֑וֹד וְנֶאֱמַן-ר֝֗וּחַ מְכַסֶּ֥ה דָבָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יד">יד</span>
<TF>בְּאֵ֣ין תַּ֭חְבֻּלוֹת יִפָּל-עָ֑ם וּ֝תְשׁוּעָ֗ה בְּרֹ֣ב יוֹעֵֽץ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, טו">טו</span>
<TF>רַע-יֵ֭רוֹעַ כִּי-עָ֣רַב זָ֑ר וְשֹׂנֵ֖א תֹקְעִ֣ים בּוֹטֵֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, טז">טז</span>
<TF>אֵֽשֶׁת-חֵ֭ן תִּתְמֹ֣ךְ כָּב֑וֹד וְ֝עָרִיצִ֗ים יִתְמְכוּ-עֹֽשֶׁר:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יז">יז</span>
<TF>גֹּמֵ֣ל נַ֭פְשׁוֹ אִ֣ישׁ חָ֑סֶד וְעֹכֵ֥ר שְׁ֝אֵר֗וֹ אַכְזָרִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יח">יח</span>
<TF>רָשָׁ֗ע עֹשֶׂ֥ה פְעֻלַּת-שָׁ֑קֶר וְזֹרֵ֥עַ צְ֝דָקָ֗ה שֶׂ֣כֶר אֱמֶֽת:</TF><p dir="rtl">
<span dir="rtl" class="inlineHeader" id="a28__Proverbs, פרק יא, יט">יט</span>
<TF>כֵּן-צְדָקָ֥ה לְחַיִּ֑ים וּמְרַדֵּ֖ף רָעָ֣ה לְמוֹתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כ">כ</span>
<TF>תּוֹעֲבַ֣ת יְ֭הוָה עִקְּשֵׁי-לֵ֑ב וּ֝רְצוֹנ֗וֹ תְּמִ֣ימֵי דָֽרֶךְ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כא">כא</span>
<TF>יָ֣ד לְ֭יָד לֹא-יִנָּ֣קֶה רָּ֑ע וְזֶ֖רַע צַדִּיקִ֣ים נִמְלָֽט:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כב">כב</span>
<TF>נֶ֣זֶם זָ֭הָב בְּאַ֣ף חֲזִ֑יר אִשָּׁ֥ה יָ֝פָ֗ה וְסָ֣רַת טָֽעַם:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כג">כג</span>
<TF>תַּאֲוַ֣ת צַדִּיקִ֣ים אַךְ-ט֑וֹב תִּקְוַ֖ת רְשָׁעִ֣ים עֶבְרָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כד">כד</span>
<TF>יֵ֣שׁ מְ֭פַזֵּר וְנוֹסָ֥ף ע֑וֹד וְחוֹשֵׂ֥ךְ מִ֝יֹּ֗שֶׁר אַךְ-לְמַחְסֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כה">כה</span>
<TF>נֶֽפֶשׁ-בְּרָכָ֥ה תְדֻשָּׁ֑ן וּ֝מַרְוֶ֗ה גַּם-ה֥וּא יוֹרֶֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כו">כו</span>
<TF>מֹ֣נֵֽעַ בָּ֭ר יִקְּבֻ֣הוּ לְא֑וֹם וּ֝בְרָכָ֗ה לְרֹ֣אשׁ מַשְׁבִּֽיר:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כז">כז</span>
<TF>שֹׁ֣חֵֽר ט֭וֹב יְבַקֵּ֣שׁ רָצ֑וֹן וְדֹרֵ֖שׁ רָעָ֣ה תְבוֹאֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כח">כח</span>
<TF>בּוֹטֵ֣חַ בְּ֭עָשְׁרוֹ ה֣וּא יִפֹּ֑ל וְ֝כֶעָלֶ֗ה צַדִּיקִ֥ים יִפְרָֽחוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יא, כט">כט</span>
<TF>עוֹכֵ֣ר בֵּ֭יתוֹ יִנְחַל-ר֑וּחַ וְעֶ֥בֶד אֱ֝וִ֗יל לַחֲכַם-לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יא, ל">ל</span>
<TF>פְּֽרִי-צַ֭דִּיק עֵ֣ץ חַיִּ֑ים וְלֹקֵ֖חַ נְפָשׂ֣וֹת חָכָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יא, לא">לא</span>
<TF>הֵ֣ן צַ֭דִּיק בָּאָ֣רֶץ יְשֻׁלָּ֑ם אַ֝֗ף כִּֽי-רָשָׁ֥ע וְחוֹטֵֽא:</TF><p dir="rtl">
<h3 dir="rtl" id="a28__Proverbs, פרק יב">פרק-יב</h3><p dir="rtl">
<span dir="rtl" class="inlineHeader" id="a28__Proverbs, פרק יב, א">א</span>
<TF>אֹהֵ֣ב מ֖וּסָר אֹ֣הֵֽב דָּ֑עַת וְשֹׂנֵ֖א תוֹכַ֣חַת בָּֽעַר:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ב">ב</span>
<TF>ט֗וֹב יָפִ֣יק רָ֭צוֹן מֵיְהוָ֑ה וְאִ֖ישׁ מְזִמּ֣וֹת יַרְשִֽׁיעַ:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ג">ג</span>
<TF>לֹא-יִכּ֣וֹן אָדָ֣ם בְּרֶ֑שַׁע וְשֹׁ֥רֶשׁ צַ֝דִּיקִ֗ים בַּל-יִמּֽוֹט:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ד">ד</span>
<TF>אֵֽשֶׁת-חַ֭יִל עֲטֶ֣רֶת בַּעְלָ֑הּ וּכְרָקָ֖ב בְּעַצְמוֹתָ֣יו מְבִישָֽׁה:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ה">ה</span>
<TF>מַחְשְׁב֣וֹת צַדִּיקִ֣ים מִשְׁפָּ֑ט תַּחְבֻּל֖וֹת רְשָׁעִ֣ים מִרְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ו">ו</span>
<TF>דִּבְרֵ֣י רְשָׁעִ֣ים אֱרָב-דָּ֑ם וּפִ֥י יְ֝שָׁרִ֗ים יַצִּילֵֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ז">ז</span>
<TF>הָפ֣וֹךְ רְשָׁעִ֣ים וְאֵינָ֑ם וּבֵ֖ית צַדִּיקִ֣ים יַעֲמֹֽד:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ח">ח</span>
<TF>לְֽפִי-שִׂ֭כְלוֹ יְהֻלַּל-אִ֑ישׁ וְנַעֲוֵה-לֵ֝֗ב יִהְיֶ֥ה לָבֽוּז:</TF><p dir="rtl">
<span dir="rtl" class="inlineHeader" id="a28__Proverbs, פרק יב, ט">ט</span>
<TF>ט֣וֹב נִ֭קְלֶה וְעֶ֣בֶד ל֑וֹ מִ֝מְּתַכַּבֵּ֗ד וַחֲסַר-לָֽחֶם:</TF><p dir="rtl">
<span dir="rtl" class="inlineHeader" id="a28__Proverbs, פרק יב, י">י</span>
<TF>יוֹדֵ֣עַ צַ֭דִּיק נֶ֣פֶשׁ בְּהֶמְתּ֑וֹ וְֽרַחֲמֵ֥י רְ֝שָׁעִ֗ים אַכְזָרִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יא">יא</span>
<TF>עֹבֵ֣ד אַ֭דְמָתוֹ יִֽשְׂבַּֽע-לָ֑חֶם וּמְרַדֵּ֖ף רֵיקִ֣ים חֲסַר-לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יב">יב</span>
<TF>חָמַ֣ד רָ֭שָׁע מְצ֣וֹד רָעִ֑ים וְשֹׁ֖רֶשׁ צַדִּיקִ֣ים יִתֵּֽן:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יג">יג</span>
<TF>בְּפֶ֣שַׁע שְׂ֭פָתַיִם מוֹקֵ֣שׁ רָ֑ע וַיֵּצֵ֖א מִצָּרָ֣ה צַדִּֽיק:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יד">יד</span>
<TF>מִפְּרִ֣י פִי-אִ֭ישׁ יִשְׂבַּע-ט֑וֹב וּגְמ֥וּל יְדֵי-אָ֝דָ֗ם (ישוב) יָשִׁ֥יב לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יב, טו">טו</span>
<TF>דֶּ֣רֶךְ אֱ֭וִיל יָשָׁ֣ר בְּעֵינָ֑יו וְשֹׁמֵ֖עַ לְעֵצָ֣ה חָכָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יב, טז">טז</span>
<TF>אֱוִ֗יל בַּ֭יּוֹם יִוָּדַ֣ע כַּעְס֑וֹ וְכֹסֶ֖ה קָל֣וֹן עָרֽוּם:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יז">יז</span>
<TF>יָפִ֣יחַ אֱ֭מוּנָה יַגִּ֣יד צֶ֑דֶק וְעֵ֖ד שְׁקָרִ֣ים מִרְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יח">יח</span>
<TF>יֵ֣שׁ בּ֖וֹטֶה כְּמַדְקְר֣וֹת חָ֑רֶב וּלְשׁ֖וֹן חֲכָמִ֣ים מַרְפֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יב, יט">יט</span>
<TF>שְֽׂפַת-אֱ֭מֶת תִּכּ֣וֹן לָעַ֑ד וְעַד-אַ֝רְגִּ֗יעָה לְשׁ֣וֹן שָֽׁקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כ">כ</span>
<TF>מִ֭רְמָה בְּלֶב-חֹ֣רְשֵׁי רָ֑ע וּֽלְיֹעֲצֵ֖י שָׁל֣וֹם שִׂמְחָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כא">כא</span>
<TF>לֹא-יְאֻנֶּ֣ה לַצַּדִּ֣יק כָּל-אָ֑וֶן וּ֝רְשָׁעִ֗ים מָ֣לְאוּ רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כב">כב</span>
<TF>תּוֹעֲבַ֣ת יְ֭הוָה שִׂפְתֵי-שָׁ֑קֶר וְעֹשֵׂ֖י אֱמוּנָ֣ה רְצוֹנֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כג">כג</span>
<TF>אָדָ֣ם עָ֭רוּם כֹּ֣סֶה דָּ֑עַת וְלֵ֥ב כְּ֝סִילִ֗ים יִקְרָ֥א אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כד">כד</span>
<TF>יַד-חָרוּצִ֥ים תִּמְשׁ֑וֹל וּ֝רְמִיָּ֗ה תִּהְיֶ֥ה לָמַֽס:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כה">כה</span>
<TF>דְּאָגָ֣ה בְלֶב-אִ֣ישׁ יַשְׁחֶ֑נָּה וְדָבָ֖ר ט֣וֹב יְשַׂמְּחֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כו">כו</span>
<TF>יָתֵ֣ר מֵרֵעֵ֣הוּ צַדִּ֑יק וְדֶ֖רֶךְ רְשָׁעִ֣ים תַּתְעֵֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כז">כז</span>
<TF>לֹא-יַחֲרֹ֣ךְ רְמִיָּ֣ה צֵיד֑וֹ וְהוֹן-אָדָ֖ם יָקָ֣ר חָרֽוּץ:</TF><p dir="rtl">
<span dir="rtl" class="inlineHeader" id="a28__Proverbs, פרק יב, כח">כח</span>
<TF>בְּאֹֽרַח-צְדָקָ֥ה חַיִּ֑ים וְדֶ֖רֶךְ נְתִיבָ֣ה אַל-מָֽוֶת:</TF><p dir="rtl">
<h3 dir="rtl" id="a28__Proverbs, פרק יג">פרק-יג</h3><p dir="rtl">
<span dir="rtl" class="inlineHeader" id="a28__Proverbs, פרק יג, א">א</span>
<TF>בֵּ֣ן חָ֭כָם מ֣וּסַר אָ֑ב וְ֝לֵ֗ץ לֹא-שָׁמַ֥ע גְּעָרָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ב">ב</span>
<TF>מִפְּרִ֣י פִי-אִ֭ישׁ יֹ֣אכַל ט֑וֹב וְנֶ֖פֶשׁ בֹּגְדִ֣ים חָמָֽס:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ג">ג</span>
<TF>נֹצֵ֣ר פִּ֭יו שֹׁמֵ֣ר נַפְשׁ֑וֹ פֹּשֵׂ֥ק שְׂ֝פָתָ֗יו מְחִתָּה-לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ד">ד</span>
<TF>מִתְאַוָּ֣ה וָ֭אַיִן נַפְשׁ֣וֹ עָצֵ֑ל וְנֶ֖פֶשׁ חָרֻצִ֣ים תְּדֻשָּֽׁן:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ה">ה</span>
<TF>דְּבַר-שֶׁ֭קֶר יִשְׂנָ֣א צַדִּ֑יק וְ֝רָשָׁ֗ע יַבְאִ֥ישׁ וְיַחְפִּֽיר:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ו">ו</span>
<TF>צְ֭דָקָה תִּצֹּ֣ר תָּם-דָּ֑רֶךְ וְ֝רִשְׁעָ֗ה תְּסַלֵּ֥ף חַטָּֽאת:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ז">ז</span>
<TF>יֵ֣שׁ מִ֭תְעַשֵּׁר וְאֵ֣ין כֹּ֑ל מִ֝תְרוֹשֵׁ֗שׁ וְה֣וֹן רָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ח">ח</span>
<TF>כֹּ֣פֶר נֶֽפֶשׁ-אִ֣ישׁ עָשְׁר֑וֹ וְ֝רָ֗שׁ לֹא-שָׁמַ֥ע גְּעָרָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יג, ט">ט</span>
<TF>אוֹר-צַדִּיקִ֥ים יִשְׂמָ֑ח וְנֵ֖ר רְשָׁעִ֣ים יִדְעָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק יג, י">י</span>
<TF>רַק-בְּ֭זָדוֹן יִתֵּ֣ן מַצָּ֑ה וְאֶת-נ֖וֹעָצִ֣ים חָכְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יא">יא</span>
<TF>ה֭וֹן מֵהֶ֣בֶל יִמְעָ֑ט וְקֹבֵ֖ץ עַל-יָ֣ד יַרְבֶּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יב">יב</span>
<TF>תּוֹחֶ֣לֶת מְ֭מֻשָּׁכָה מַחֲלָה-לֵ֑ב וְעֵ֥ץ חַ֝יִּ֗ים תַּאֲוָ֥ה בָאָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יג">יג</span>
<TF>בָּ֣ז לְ֭דָבָר יֵחָ֣בֶל ל֑וֹ וִירֵ֥א מִ֝צְוָ֗ה ה֣וּא יְשֻׁלָּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יד">יד</span>
<TF>תּוֹרַ֣ת חָ֭כָם מְק֣וֹר חַיִּ֑ים לָ֝ס֗וּר מִמֹּ֥קְשֵׁי מָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יג, טו">טו</span>
<TF>שֵֽׂכֶל-ט֭וֹב יִתֶּן-חֵ֑ן וְדֶ֖רֶךְ בֹּגְדִ֣ים אֵיתָֽן:</TF><p dir="rtl">
<span dir="rtl" class="inlineHeader" id="a28__Proverbs, פרק יג, טז">טז</span>
<TF>כָּל-עָ֭רוּם יַעֲשֶׂ֣ה בְדָ֑עַת וּ֝כְסִ֗יל יִפְרֹ֥שׂ אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יז">יז</span>
<TF>מַלְאָ֣ךְ רָ֭שָׁע יִפֹּ֣ל בְּרָ֑ע וְצִ֖יר אֱמוּנִ֣ים מַרְפֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יח">יח</span>
<TF>רֵ֣ישׁ וְ֭קָלוֹן פּוֹרֵ֣עַ מוּסָ֑ר וְשׁוֹמֵ֖ר תּוֹכַ֣חַת יְכֻבָּֽד:</TF><p dir="rtl">
<span dir="rtl" class="inlineHeader" id="a28__Proverbs, פרק יג, יט">יט</span>
<TF>תַּאֲוָ֣ה נִ֭הְיָה תֶּעֱרַ֣ב לְנָ֑פֶשׁ וְתוֹעֲבַ֥ת כְּ֝סִילִ֗ים ס֣וּר מֵרָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כ">כ</span>
<TF>(הלוך) הוֹלֵ֣ךְ אֶת-חֲכָמִ֣ים (וחכם) יֶחְכָּ֑ם וְרֹעֶ֖ה כְסִילִ֣ים יֵרֽוֹעַ:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כא">כא</span>
<TF>חַ֭טָּאִים תְּרַדֵּ֣ף רָעָ֑ה וְאֶת-צַ֝דִּיקִ֗ים יְשַׁלֶּם-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כב">כב</span>
<TF>ט֗וֹב יַנְחִ֥יל בְּנֵֽי-בָנִ֑ים וְצָפ֥וּן לַ֝צַּדִּ֗יק חֵ֣יל חוֹטֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כג">כג</span>
<TF>רָב-אֹ֭כֶל נִ֣יר רָאשִׁ֑ים וְיֵ֥שׁ נִ֝סְפֶּ֗ה בְּלֹ֣א מִשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כד">כד</span>
<TF>חוֹשֵׂ֣ךְ שִׁ֭בְטוֹ שׂוֹנֵ֣א בְנ֑וֹ וְ֝אֹהֲב֗וֹ שִֽׁחֲר֥וֹ מוּסָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק יג, כה">כה</span>
<TF>צַדִּ֗יק אֹ֭כֵל לְשֹׂ֣בַע נַפְשׁ֑וֹ וּבֶ֖טֶן רְשָׁעִ֣ים תֶּחְסָֽר:</TF><p dir="rtl">
<h3 dir="rtl" id="a28__Proverbs, פרק יד">פרק-יד</h3><p dir="rtl">
<span dir="rtl" class="inlineHeader" id="a28__Proverbs, פרק יד, א">א</span>
<TF>חַכְמ֣וֹת נָ֭שִׁים בָּנְתָ֣ה בֵיתָ֑הּ וְ֝אִוֶּ֗לֶת בְּיָדֶ֥יהָ תֶהֶרְסֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ב">ב</span>
<TF>הוֹלֵ֣ךְ בְּ֭יָשְׁרוֹ יְרֵ֣א יְהוָ֑ה וּנְל֖וֹז דְּרָכָ֣יו בּוֹזֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ג">ג</span>
<TF>בְּֽפִי-אֱ֭וִיל חֹ֣טֶר גַּאֲוָ֑ה וְשִׂפְתֵ֥י חֲ֝כָמִ֗ים תִּשְׁמוּרֵֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ד">ד</span>
<TF>בְּאֵ֣ין אֲ֭לָפִים אֵב֣וּס בָּ֑ר וְרָב-תְּ֝בוּא֗וֹת בְּכֹ֣חַ שֽׁוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ה">ה</span>
<TF>עֵ֣ד אֱ֭מוּנִים לֹ֣א יְכַזֵּ֑ב וְיָפִ֥יחַ כְּ֝זָבִ֗ים עֵ֣ד שָֽׁקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ו">ו</span>
<TF>בִּקֶּשׁ-לֵ֣ץ חָכְמָ֣ה וָאָ֑יִן וְדַ֖עַת לְנָב֣וֹן נָקָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ז">ז</span>
<TF>לֵ֣ךְ מִ֭נֶּגֶד לְאִ֣ישׁ כְּסִ֑יל וּבַל-יָ֝דַ֗עְתָּ שִׂפְתֵי-דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ח">ח</span>
<TF>חָכְמַ֣ת עָ֭רוּם הָבִ֣ין דַּרְכּ֑וֹ וְאִוֶּ֖לֶת כְּסִילִ֣ים מִרְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ט">ט</span>
<TF>אֱ֭וִלִים יָלִ֣יץ אָשָׁ֑ם וּבֵ֖ין יְשָׁרִ֣ים רָצֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק יד, י">י</span>
<TF>לֵ֗ב י֭וֹדֵעַ מָרַּ֣ת נַפְשׁ֑וֹ וּ֝בְשִׂמְחָת֗וֹ לֹא-יִתְעָ֥רַב זָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יא">יא</span>
<TF>בֵּ֣ית רְ֭שָׁעִים יִשָּׁמֵ֑ד וְאֹ֖הֶל יְשָׁרִ֣ים יַפְרִֽיחַ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יב">יב</span>
<TF>יֵ֤שׁ דֶּ֣רֶךְ יָ֭שָׁר לִפְנֵי-אִ֑ישׁ וְ֝אַחֲרִיתָ֗הּ דַּרְכֵי-מָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יג">יג</span>
<TF>גַּם-בִּשְׂח֥וֹק יִכְאַב-לֵ֑ב וְאַחֲרִיתָ֖הּ שִׂמְחָ֣ה תוּגָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יד">יד</span>
<TF>מִדְּרָכָ֣יו יִ֭שְׂבַּע ס֣וּג לֵ֑ב וּ֝מֵעָלָ֗יו אִ֣ישׁ טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק יד, טו">טו</span>
<TF>פֶּ֭תִי יַאֲמִ֣ין לְכָל-דָּבָ֑ר וְ֝עָר֗וּם יָבִ֥ין לַאֲשֻׁרֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, טז">טז</span>
<TF>חָכָ֣ם יָ֭רֵא וְסָ֣ר מֵרָ֑ע וּ֝כְסִ֗יל מִתְעַבֵּ֥ר וּבוֹטֵֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יז">יז</span>
<TF>קְֽצַר-אַ֭פַּיִם יַעֲשֶׂ֣ה אִוֶּ֑לֶת וְאִ֥ישׁ מְ֝זִמּ֗וֹת יִשָּׂנֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יח">יח</span>
<TF>נָחֲל֣וּ פְתָאיִ֣ם אִוֶּ֑לֶת וַֽ֝עֲרוּמִ֗ים יַכְתִּ֥רוּ דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, יט">יט</span>
<TF>שַׁח֣וּ רָ֭עִים לִפְנֵ֣י טוֹבִ֑ים וּ֝רְשָׁעִ֗ים עַֽל-שַׁעֲרֵ֥י צַדִּֽיק:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כ">כ</span>
<TF>גַּם-לְ֭רֵעֵהוּ יִשָּׂ֣נֵא רָ֑שׁ וְאֹהֲבֵ֖י עָשִׁ֣יר רַבִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כא">כא</span>
<TF>בָּז-לְרֵעֵ֥הוּ חוֹטֵ֑א וּמְחוֹנֵ֖ן (עניים) עֲנָוִ֣ים אַשְׁרָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כב">כב</span>
<TF>הֲֽלוֹא-יִ֭תְעוּ חֹ֣רְשֵׁי רָ֑ע וְחֶ֥סֶד וֶ֝אֱמֶ֗ת חֹ֣רְשֵׁי טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כג">כג</span>
<TF>בְּכָל-עֶ֭צֶב יִהְיֶ֣ה מוֹתָ֑ר וּדְבַר-שְׂ֝פָתַ֗יִם אַךְ-לְמַחְסֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כד">כד</span>
<TF>עֲטֶ֣רֶת חֲכָמִ֣ים עָשְׁרָ֑ם אִוֶּ֖לֶת כְּסִילִ֣ים אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כה">כה</span>
<TF>מַצִּ֣יל נְ֭פָשׁוֹת עֵ֣ד אֱמֶ֑ת וְיָפִ֖חַ כְּזָבִ֣ים מִרְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כו">כו</span>
<TF>בְּיִרְאַ֣ת יְ֭הוָה מִבְטַח-עֹ֑ז וּ֝לְבָנָ֗יו יִהְיֶ֥ה מַחְסֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כז">כז</span>
<TF>יִרְאַ֣ת יְ֭הוָה מְק֣וֹר חַיִּ֑ים לָ֝ס֗וּר מִמֹּ֥קְשֵׁי מָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כח">כח</span>
<TF>בְּרָב-עָ֥ם הַדְרַת-מֶ֑לֶךְ וּבְאֶ֥פֶס לְ֝אֹ֗ם מְחִתַּ֥ת רָזֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק יד, כט">כט</span>
<TF>אֶ֣רֶךְ אַ֭פַּיִם רַב-תְּבוּנָ֑ה וּקְצַר-ר֝֗וּחַ מֵרִ֥ים אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, ל">ל</span>
<TF>חַיֵּ֣י בְ֭שָׂרִים לֵ֣ב מַרְפֵּ֑א וּרְקַ֖ב עֲצָמ֣וֹת קִנְאָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יד, לא">לא</span>
<TF>עֹ֣שֵֽׁק-דָּ֭ל חֵרֵ֣ף עֹשֵׂ֑הוּ וּ֝מְכַבְּד֗וֹ חֹנֵ֥ן אֶבְיֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק יד, לב">לב</span>
<TF>בְּֽ֭רָעָתוֹ יִדָּחֶ֣ה רָשָׁ֑ע וְחֹסֶ֖ה בְמוֹת֣וֹ צַדִּֽיק:</TF><p dir="rtl">
<span dir="rtl" class="inlineHeader" id="a28__Proverbs, פרק יד, לג">לג</span>
<TF>בְּלֵ֣ב נָ֭בוֹן תָּנ֣וּחַ חָכְמָ֑ה וּבְקֶ֥רֶב כְּ֝סִילִ֗ים תִּוָּדֵֽעַ:</TF><p dir="rtl">
<span dir="rtl" class="inlineHeader" id="a28__Proverbs, פרק יד, לד">לד</span>
<TF>צְדָקָ֥ה תְרֽוֹמֵֽם-גּ֑וֹי וְחֶ֖סֶד לְאֻמִּ֣ים חַטָּֽאת:</TF><p dir="rtl">
<span dir="rtl" class="inlineHeader" id="a28__Proverbs, פרק יד, לה">לה</span>
<TF>רְֽצוֹן-מֶ֭לֶךְ לְעֶ֣בֶד מַשְׂכִּ֑יל וְ֝עֶבְרָת֗וֹ תִּהְיֶ֥ה מֵבִֽישׁ:</TF><p dir="rtl">
<h3 dir="rtl" id="a28__Proverbs, פרק טו">פרק-טו</h3><p dir="rtl">
<span dir="rtl" class="inlineHeader" id="a28__Proverbs, פרק טו, א">א</span>
<TF>מַֽעֲנֶה-רַּ֭ךְ יָשִׁ֣יב חֵמָ֑ה וּדְבַר-עֶ֝֗צֶב יַעֲלֶה-אָֽף:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ב">ב</span>
<TF>לְשׁ֣וֹן חֲ֭כָמִים תֵּיטִ֣יב דָּ֑עַת וּפִ֥י כְ֝סִילִ֗ים יַבִּ֥יעַ אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ג">ג</span>
<TF>בְּֽכָל-מָ֭קוֹם עֵינֵ֣י יְהוָ֑ה צֹ֝פ֗וֹת רָעִ֥ים וטוֹבִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ד">ד</span>
<TF>מַרְפֵּ֣א לָ֭שׁוֹן עֵ֣ץ חַיִּ֑ים וְסֶ֥לֶף בָּ֝֗הּ שֶׁ֣בֶר בְּרֽוּחַ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ה">ה</span>
<TF>אֱוִ֗יל יִ֭נְאַץ מוּסַ֣ר אָבִ֑יו וְשֹׁמֵ֖ר תּוֹכַ֣חַת יַעְרִֽם:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ו">ו</span>
<TF>בֵּ֣ית צַ֭דִּיק חֹ֣סֶן רָ֑ב וּבִתְבוּאַ֖ת רָשָׁ֣ע נֶעְכָּֽרֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ז">ז</span>
<TF>שִׂפְתֵ֣י חֲ֭כָמִים יְזָ֣רוּ דָ֑עַת וְלֵ֖ב כְּסִילִ֣ים לֹא-כֵֽן:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ח">ח</span>
<TF>זֶ֣בַח רְ֭שָׁעִים תּוֹעֲבַ֣ת יְהוָ֑ה וּתְפִלַּ֖ת יְשָׁרִ֣ים רְצוֹנֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ט">ט</span>
<TF>תּוֹעֲבַ֣ת יְ֭הוָה דֶּ֣רֶךְ רָשָׁ֑ע וּמְרַדֵּ֖ף צְדָקָ֣ה יֶאֱהָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק טו, י">י</span>
<TF>מוּסָ֣ר רָ֭ע לְעֹזֵ֣ב אֹ֑רַח שׂוֹנֵ֖א תוֹכַ֣חַת יָמֽוּת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יא">יא</span>
<TF>שְׁא֣וֹל וַ֭אֲבַדּוֹן נֶ֣גֶד יְהוָ֑ה אַ֝֗ף כִּֽי-לִבּ֥וֹת בְּֽנֵי-אָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יב">יב</span>
<TF>לֹ֣א יֶאֱהַב-לֵ֭ץ הוֹכֵ֣חַֽ ל֑וֹ אֶל-חֲ֝כָמִ֗ים לֹ֣א יֵלֵֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יג">יג</span>
<TF>לֵ֣ב שָׂ֭מֵחַ יֵיטִ֣ב פָּנִ֑ים וּבְעַצְּבַת-לֵ֝ב ר֣וּחַ נְכֵאָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יד">יד</span>
<TF>לֵ֣ב נָ֭בוֹן יְבַקֶּשׁ-דָּ֑עַת (ופני) וּפִ֥י כְ֝סִילִ֗ים יִרְעֶ֥ה אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, טו">טו</span>
<TF>כָּל-יְמֵ֣י עָנִ֣י רָעִ֑ים וְטֽוֹב-לֵ֝֗ב מִשְׁתֶּ֥ה תָמִֽיד:</TF><p dir="rtl">
<span dir="rtl" class="inlineHeader" id="a28__Proverbs, פרק טו, טז">טז</span>
<TF>טוֹב-מְ֭עַט בְּיִרְאַ֣ת יְהוָ֑ה מֵאוֹצָ֥ר רָ֝֗ב וּמְה֥וּמָה בֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יז">יז</span>
<TF>ט֤וֹב אֲרֻחַ֣ת יָ֭רָק וְאַהֲבָה-שָׁ֑ם מִשּׁ֥וֹר אָ֝ב֗וּס וְשִׂנְאָה-בֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יח">יח</span>
<TF>אִ֣ישׁ חֵ֭מָה יְגָרֶ֣ה מָד֑וֹן וְאֶ֥רֶך אַ֝פַּ֗יִם יַשְׁקִ֥יט רִֽיב:</TF><p dir="rtl">
<span dir="rtl" class="inlineHeader" id="a28__Proverbs, פרק טו, יט">יט</span>
<TF>דֶּ֣רֶךְ עָ֭צֵל כִּמְשֻׂ֣כַת חָ֑דֶק וְאֹ֖רַח יְשָׁרִ֣ים סְלֻלָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כ">כ</span>
<TF>בֵּ֣ן חָ֭כָם יְשַׂמַּח-אָ֑ב וּכְסִ֥יל אָ֝דָ֗ם בּוֹזֶ֥ה אִמּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כא">כא</span>
<TF>אִ֭וֶּלֶת שִׂמְחָ֣ה לַחֲסַר-לֵ֑ב וְאִ֥ישׁ תְּ֝בוּנָ֗ה יְיַשֶּׁר-לָֽכֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כב">כב</span>
<TF>הָפֵ֣ר מַ֭חֲשָׁבוֹת בְּאֵ֣ין ס֑וֹד וּבְרֹ֖ב יוֹעֲצִ֣ים תָּקֽוּם:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כג">כג</span>
<TF>שִׂמְחָ֣ה לָ֭אִישׁ בְּמַעֲנֵה-פִ֑יו וְדָבָ֖ר בְּעִתּ֣וֹ מַה-טּֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כד">כד</span>
<TF>אֹ֣רַח חַ֭יִּים לְמַ֣עְלָה לְמַשְׂכִּ֑יל לְמַ֥עַן ס֝֗וּר מִשְּׁא֥וֹל מָֽטָּה:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כה">כה</span>
<TF>בֵּ֣ית גֵּ֭אִים יִסַּ֥ח | יְהוָ֑ה וְ֝יַצֵּ֗ב גְּב֣וּל אַלְמָנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כו">כו</span>
<TF>תּוֹעֲבַ֣ת יְ֭הוָה מַחְשְׁב֣וֹת רָ֑ע וּ֝טְהֹרִ֗ים אִמְרֵי-נֹֽעַם:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כז">כז</span>
<TF>עֹכֵ֣ר בֵּ֭יתוֹ בּוֹצֵ֣עַ בָּ֑צַע וְשׂוֹנֵ֖א מַתָּנֹ֣ת יִחְיֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כח">כח</span>
<TF>לֵ֣ב צַ֭דִּיק יֶהְגֶּ֣ה לַעֲנ֑וֹת וּפִ֥י רְ֝שָׁעִ֗ים יַבִּ֥יעַ רָעֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק טו, כט">כט</span>
<TF>רָח֣וֹק יְ֭הוָה מֵרְשָׁעִ֑ים וּתְפִלַּ֖ת צַדִּיקִ֣ים יִשְׁמָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק טו, ל">ל</span>
<TF>מְֽאוֹר-עֵ֭ינַיִם יְשַׂמַּֽח-לֵ֑ב שְׁמוּעָ֥ה ט֝וֹבָ֗ה תְּדַשֶּׁן-עָֽצֶם:</TF><p dir="rtl">
<span dir="rtl" class="inlineHeader" id="a28__Proverbs, פרק טו, לא">לא</span>
<TF>אֹ֗זֶן שֹׁ֖מַעַת תּוֹכַ֣חַת חַיִּ֑ים בְּקֶ֖רֶב חֲכָמִ֣ים תָּלִֽין:</TF><p dir="rtl">
<span dir="rtl" class="inlineHeader" id="a28__Proverbs, פרק טו, לב">לב</span>
<TF>פּוֹרֵ֣עַ מ֖וּסָר מוֹאֵ֣ס נַפְשׁ֑וֹ וְשׁוֹמֵ֥עַ תּ֝וֹכַ֗חַת ק֣וֹנֶה לֵּֽב:</TF><p dir="rtl">
<span dir="rtl" class="inlineHeader" id="a28__Proverbs, פרק טו, לג">לג</span>
<TF>יִרְאַ֣ת יְ֭הוָה מוּסַ֣ר חָכְמָ֑ה וְלִפְנֵ֖י כָב֣וֹד עֲנָוָֽה:</TF><p dir="rtl">
<h3 dir="rtl" id="a28__Proverbs, פרק טז">פרק-טז</h3><p dir="rtl">
<span dir="rtl" class="inlineHeader" id="a28__Proverbs, פרק טז, א">א</span>
<TF>לְאָדָ֥ם מַֽעַרְכֵי-לֵ֑ב וּ֝מֵיְהוָ֗ה מַעֲנֵ֥ה לָשֽׁוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ב">ב</span>
<TF>כָּֽל-דַּרְכֵי-אִ֭ישׁ זַ֣ךְ בְּעֵינָ֑יו וְתֹכֵ֖ן רוּח֣וֹת יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ג">ג</span>
<TF>גֹּ֣ל אֶל-יְהוָ֣ה מַעֲשֶׂ֑יךָ וְ֝יִכֹּ֗נוּ מַחְשְׁבֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ד">ד</span>
<TF>כֹּ֤ל פָּעַ֣ל יְ֭הוָה לַֽמַּעֲנֵ֑הוּ וְגַם-רָ֝שָׁ֗ע לְי֣וֹם רָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ה">ה</span>
<TF>תּוֹעֲבַ֣ת יְ֭הוָה כָּל-גְּבַהּ-לֵ֑ב יָ֥ד לְ֝יָ֗ד לֹ֣א יִנָּקֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ו">ו</span>
<TF>בְּחֶ֣סֶד וֶ֭אֱמֶת יְכֻפַּ֣ר עָוֹ֑ן וּבְיִרְאַ֥ת יְ֝הוָ֗ה ס֣וּר מֵרָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ז">ז</span>
<TF>בִּרְצ֣וֹת יְ֭הוָה דַּרְכֵי-אִ֑ישׁ גַּם-א֝וֹיְבָ֗יו יַשְׁלִ֥ם אִתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ח">ח</span>
<TF>טוֹב-מְ֭עַט בִּצְדָקָ֑ה מֵרֹ֥ב תְּ֝בוּא֗וֹת בְּלֹ֣א מִשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ט">ט</span>
<TF>לֵ֣ב אָ֭דָם יְחַשֵּׁ֣ב דַּרְכּ֑וֹ וַֽ֝יהוָ֗ה יָכִ֥ין צַעֲדֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, י">י</span>
<TF>קֶ֤סֶם | עַֽל-שִׂפְתֵי-מֶ֑לֶךְ בְּ֝מִשְׁפָּ֗ט לֹ֣א יִמְעַל-פִּֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יא">יא</span>
<TF>פֶּ֤לֶס | וּמֹאזְנֵ֣י מִ֭שְׁפָּט לַֽיהוָ֑ה מַ֝עֲשֵׂ֗הוּ כָּל-אַבְנֵי-כִֽיס:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יב">יב</span>
<TF>תּוֹעֲבַ֣ת מְ֭לָכִים עֲשׂ֣וֹת רֶ֑שַׁע כִּ֥י בִ֝צְדָקָ֗ה יִכּ֥וֹן כִּסֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יג">יג</span>
<TF>רְצ֣וֹן מְ֭לָכִים שִׂפְתֵי-צֶ֑דֶק וְדֹבֵ֖ר יְשָׁרִ֣ים יֶאֱהָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יד">יד</span>
<TF>חֲמַת-מֶ֥לֶךְ מַלְאֲכֵי-מָ֑וֶת וְאִ֖ישׁ חָכָ֣ם יְכַפְּרֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק טז, טו">טו</span>
<TF>בְּאוֹר-פְּנֵי-מֶ֥לֶךְ חַיִּ֑ים וּ֝רְצוֹנ֗וֹ כְּעָ֣ב מַלְקֽוֹשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, טז">טז</span>
<TF>קְֽנֹה-חָכְמָ֗ה מַה-טּ֥וֹב מֵחָר֑וּץ וּקְנ֥וֹת בִּ֝ינָ֗ה נִבְחָ֥ר מִכָּֽסֶף:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יז">יז</span>
<TF>מְסִלַּ֣ת יְ֭שָׁרִים ס֣וּר מֵרָ֑ע שֹׁמֵ֥ר נַ֝פְשׁ֗וֹ נֹצֵ֥ר דַּרְכּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יח">יח</span>
<TF>לִפְנֵי-שֶׁ֥בֶר גָּא֑וֹן וְלִפְנֵ֥י כִ֝שָּׁל֗וֹן גֹּ֣בַהּ רֽוּחַ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, יט">יט</span>
<TF>ט֣וֹב שְׁפַל-ר֭וּחַ אֶת-(עניים) עֲנָוִ֑ים מֵֽחַלֵּ֥ק שָׁ֝לָ֗ל אֶת-גֵּאִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כ">כ</span>
<TF>מַשְׂכִּ֣יל עַל-דָּ֭בָר יִמְצָא-ט֑וֹב וּבוֹטֵ֖חַ בַּיהוָ֣ה אַשְׁרָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כא">כא</span>
<TF>לַחֲכַם-לֵ֭ב יִקָּרֵ֣א נָב֑וֹן וּמֶ֥תֶק שְׂ֝פָתַ֗יִם יֹסִ֥יף לֶֽקַח:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כב">כב</span>
<TF>מְק֣וֹר חַ֭יִּים שֵׂ֣כֶל בְּעָלָ֑יו וּמוּסַ֖ר אֱוִלִ֣ים אִוֶּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כג">כג</span>
<TF>לֵ֣ב חָ֭כָם יַשְׂכִּ֣יל פִּ֑יהוּ וְעַל-שְׂ֝פָתָ֗יו יֹסִ֥יף לֶֽקַח:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כד">כד</span>
<TF>צוּף-דְּ֭בַשׁ אִמְרֵי-נֹ֑עַם מָת֥וֹק לַ֝נֶּפֶשׁ וּמַרְפֵּ֥א לָעָֽצֶם:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כה">כה</span>
<TF>יֵ֤שׁ דֶּ֣רֶךְ יָ֭שָׁר לִפְנֵי-אִ֑ישׁ וְ֝אַחֲרִיתָ֗הּ דַּרְכֵי-מָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כו">כו</span>
<TF>נֶ֣פֶשׁ עָ֭מֵל עָ֣מְלָה לּ֑וֹ כִּֽי-אָכַ֖ף עָלָ֣יו פִּֽיהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כז">כז</span>
<TF>אִ֣ישׁ בְּ֭לִיַּעַל כֹּרֶ֣ה רָעָ֑ה וְעַל-(שפתיו) שְׂ֝פָת֗וֹ כְּאֵ֣שׁ צָרָֽבֶת:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כח">כח</span>
<TF>אִ֣ישׁ תַּ֭הְפֻּכוֹת יְשַׁלַּ֣ח מָד֑וֹן וְ֝נִרְגָּ֗ן מַפְרִ֥יד אַלּֽוּף:</TF><p dir="rtl">
<span dir="rtl" class="inlineHeader" id="a28__Proverbs, פרק טז, כט">כט</span>
<TF>אִ֣ישׁ חָ֭מָס יְפַתֶּ֣ה רֵעֵ֑הוּ וְ֝הוֹלִיכ֗וֹ בְּדֶ֣רֶךְ לֹא-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק טז, ל">ל</span>
<TF>עֹצֶ֣ה עֵ֭ינָיו לַחְשֹׁ֣ב תַּהְפֻּכ֑וֹת קֹרֵ֥ץ שְׂ֝פָתָ֗יו כִּלָּ֥ה רָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק טז, לא">לא</span>
<TF>עֲטֶ֣רֶת תִּפְאֶ֣רֶת שֵׂיבָ֑ה בְּדֶ֥רֶךְ צְ֝דָקָ֗ה תִּמָּצֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק טז, לב">לב</span>
<TF>ט֤וֹב אֶ֣רֶךְ אַ֭פַּיִם מִגִּבּ֑וֹר וּמֹשֵׁ֥ל בְּ֝רוּח֗וֹ מִלֹּכֵ֥ד עִֽיר:</TF><p dir="rtl">
<span dir="rtl" class="inlineHeader" id="a28__Proverbs, פרק טז, לג">לג</span>
<TF>בַּ֭חֵיק יוּטַ֣ל אֶת-הַגּוֹרָ֑ל וּ֝מֵיְהוָ֗ה כָּל-מִשְׁפָּטֽוֹ:</TF><p dir="rtl">
<h3 dir="rtl" id="a28__Proverbs, פרק יז">פרק-יז</h3><p dir="rtl">
<span dir="rtl" class="inlineHeader" id="a28__Proverbs, פרק יז, א">א</span>
<TF>ט֤וֹב פַּ֣ת חֲ֭רֵבָה וְשַׁלְוָה-בָ֑הּ מִ֝בַּ֗יִת מָלֵ֥א זִבְחֵי-רִֽיב:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ב">ב</span>
<TF>עֶֽבֶד-מַשְׂכִּ֗יל יִ֭מְשֹׁל בְּבֵ֣ן מֵבִ֑ישׁ וּבְת֥וֹךְ אַ֝חִ֗ים יַחֲלֹ֥ק נַחֲלָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ג">ג</span>
<TF>מַצְרֵ֣ף לַ֭כֶּסֶף וְכ֣וּר לַזָּהָ֑ב וּבֹחֵ֖ן לִבּ֣וֹת יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ד">ד</span>
<TF>מֵ֭רַע מַקְשִׁ֣יב עַל-שְׂפַת-אָ֑וֶן שֶׁ֥קֶר מֵ֝זִין עַל-לְשׁ֥וֹן הַוֹּֽת:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ה">ה</span>
<TF>לֹעֵ֣ג לָ֭רָשׁ חֵרֵ֣ף עֹשֵׂ֑הוּ שָׂמֵ֥חַ לְ֝אֵ֗יד לֹ֣א יִנָּקֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ו">ו</span>
<TF>עֲטֶ֣רֶת זְ֭קֵנִים בְּנֵ֣י בָנִ֑ים וְתִפְאֶ֖רֶת בָּנִ֣ים אֲבוֹתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ז">ז</span>
<TF>לֹא-נָאוָ֣ה לְנָבָ֣ל שְׂפַת-יֶ֑תֶר אַ֝֗ף כִּֽי-לְנָדִ֥יב שְׂפַת-שָֽׁקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ח">ח</span>
<TF>אֶֽבֶן-חֵ֣ן הַ֭שֹּׁחַד בְּעֵינֵ֣י בְעָלָ֑יו אֶֽל-כָּל-אֲשֶׁ֖ר יִפְנֶ֣ה יַשְׂכִּֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק יז, ט">ט</span>
<TF>מְֽכַסֶּה-פֶּ֭שַׁע מְבַקֵּ֣שׁ אַהֲבָ֑ה וְשֹׁנֶ֥ה בְ֝דָבָ֗ר מַפְרִ֥יד אַלּֽוּף:</TF><p dir="rtl">
<span dir="rtl" class="inlineHeader" id="a28__Proverbs, פרק יז, י">י</span>
<TF>תֵּ֣חַת גְּעָרָ֣ה בְמֵבִ֑ין מֵהַכּ֖וֹת כְּסִ֣יל מֵאָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יא">יא</span>
<TF>אַךְ-מְרִ֥י יְבַקֶּשׁ-רָ֑ע וּמַלְאָ֥ךְ אַ֝כְזָרִ֗י יְשֻׁלַּח-בּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יב">יב</span>
<TF>פָּג֬וֹשׁ דֹּ֣ב שַׁכּ֣וּל בְּאִ֑ישׁ וְאַל-כְּ֝סִ֗יל בְּאִוַּלְתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יג">יג</span>
<TF>מֵשִׁ֣יב רָ֭עָה תַּ֣חַת טוֹבָ֑ה לֹא-(תמיש) תָמ֥וּשׁ רָ֝עָ֗ה מִבֵּיתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יד">יד</span>
<TF>פּ֣וֹטֵֽר מַ֭יִם רֵאשִׁ֣ית מָד֑וֹן וְלִפְנֵ֥י הִ֝תְגַּלַּ֗ע הָרִ֥יב נְטֽוֹשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, טו">טו</span>
<TF>מַצְדִּ֣יק רָ֭שָׁע וּמַרְשִׁ֣יעַ צַדִּ֑יק תּוֹעֲבַ֥ת יְ֝הוָ֗ה גַּם-שְׁנֵיהֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק יז, טז">טז</span>
<TF>לָמָּה-זֶּ֣ה מְחִ֣יר בְּיַד-כְּסִ֑יל לִקְנ֖וֹת חָכְמָ֣ה וְלֶב-אָֽיִן:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יז">יז</span>
<TF>בְּכָל-עֵ֭ת אֹהֵ֣ב הָרֵ֑עַ וְאָ֥ח לְ֝צָרָ֗ה יִוָּלֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יח">יח</span>
<TF>אָדָ֣ם חֲסַר-לֵ֭ב תּוֹקֵ֣עַ כָּ֑ף עֹרֵ֥ב עֲ֝רֻבָּ֗ה לִפְנֵ֥י רֵעֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, יט">יט</span>
<TF>אֹ֣הֵֽב פֶּ֭שַׁע אֹהֵ֣ב מַצָּ֑ה מַגְבִּ֥יהַּ פִּ֝תְח֗וֹ מְבַקֶּשׁ-שָֽׁבֶר:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כ">כ</span>
<TF>עִקֶּשׁ-לֵ֭ב לֹ֣א יִמְצָא-ט֑וֹב וְנֶהְפָּ֥ךְ בִּ֝לְשׁוֹנ֗וֹ יִפּ֥וֹל בְּרָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כא">כא</span>
<TF>יֹלֵ֣ד כְּ֭סִיל לְת֣וּגָה ל֑וֹ וְלֹֽא-יִ֝שְׂמַ֗ח אֲבִ֣י נָבָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כב">כב</span>
<TF>לֵ֣ב שָׂ֭מֵחַ יֵיטִ֣ב גֵּהָ֑ה וְר֥וּחַ נְ֝כֵאָ֗ה תְּיַבֶּשׁ-גָּֽרֶם:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כג">כג</span>
<TF>שֹׁ֣חַד מֵ֭חֵיק רָשָׁ֣ע יִקָּ֑ח לְ֝הַטּ֗וֹת אָרְח֥וֹת מִשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כד">כד</span>
<TF>אֶת-פְּנֵ֣י מֵבִ֣ין חָכְמָ֑ה וְעֵינֵ֥י כְ֝סִ֗יל בִּקְצֵה-אָֽרֶץ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כה">כה</span>
<TF>כַּ֣עַס לְ֭אָבִיו בֵּ֣ן כְּסִ֑יל וּ֝מֶ֗מֶר לְיוֹלַדְתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כו">כו</span>
<TF>גַּ֤ם עֲנ֣וֹשׁ לַצַּדִּ֣יק לֹא-ט֑וֹב לְהַכּ֖וֹת נְדִיבִ֣ים עַל-יֹֽשֶׁר:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כז">כז</span>
<TF>חוֹשֵׂ֣ךְ אֲ֭מָרָיו יוֹדֵ֣עַ דָּ֑עַת (וקר)-יְקַר-ר֝֗וּחַ אִ֣ישׁ תְּבוּנָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יז, כח">כח</span>
<TF>גַּ֤ם אֱוִ֣יל מַ֭חֲרִישׁ חָכָ֣ם יֵחָשֵׁ֑ב אֹטֵ֖ם שְׂפָתָ֣יו נָבֽוֹן:</TF><p dir="rtl">
<h3 dir="rtl" id="a28__Proverbs, פרק יח">פרק-יח</h3><p dir="rtl">
<span dir="rtl" class="inlineHeader" id="a28__Proverbs, פרק יח, א">א</span>
<TF>לְֽ֭תַאֲוָה יְבַקֵּ֣שׁ נִפְרָ֑ד בְּכָל-תּ֝וּשִׁיָּ֗ה יִתְגַּלָּֽע:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ב">ב</span>
<TF>לֹֽא-יַחְפֹּ֣ץ כְּ֭סִיל בִּתְבוּנָ֑ה כִּ֝֗י אִֽם-בְּהִתְגַּלּ֥וֹת לִבּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ג">ג</span>
<TF>בְּֽבוֹא-רָ֭שָׁע בָּ֣א גַם-בּ֑וּז וְֽעִם-קָל֥וֹן חֶרְפָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ד">ד</span>
<TF>מַ֣יִם עֲ֭מֻקִּים דִּבְרֵ֣י פִי-אִ֑ישׁ נַ֥חַל נֹ֝בֵ֗עַ מְק֣וֹר חָכְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ה">ה</span>
<TF>שְׂאֵ֣ת פְּנֵי-רָשָׁ֣ע לֹא-ט֑וֹב לְהַטּ֥וֹת צַ֝דִּ֗יק בַּמִּשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ו">ו</span>
<TF>שִׂפְתֵ֣י כְ֭סִיל יָבֹ֣אֽוּ בְרִ֑יב וּ֝פִ֗יו לְֽמַהֲלֻמ֥וֹת יִקְרָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ז">ז</span>
<TF>פִּֽי-כְ֭סִיל מְחִתָּה-ל֑וֹ וּ֝שְׂפָתָ֗יו מוֹקֵ֥שׁ נַפְשֽׁוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ח">ח</span>
<TF>דִּבְרֵ֣י נִ֭רְגָּן כְּמִֽתְלַהֲמִ֑ים וְ֝הֵ֗ם יָרְד֥וּ חַדְרֵי-בָֽטֶן:</TF><p dir="rtl">
<span dir="rtl" class="inlineHeader" id="a28__Proverbs, פרק יח, ט">ט</span>
<TF>גַּ֭ם מִתְרַפֶּ֣ה בִמְלַאכְתּ֑וֹ אָ֥ח ה֝֗וּא לְבַ֣עַל מַשְׁחִֽית:</TF><p dir="rtl">
<span dir="rtl" class="inlineHeader" id="a28__Proverbs, פרק יח, י">י</span>
<TF>מִגְדַּל-עֹ֭ז שֵׁ֣ם יְהוָ֑ה בּֽוֹ-יָר֖וּץ צַדִּ֣יק וְנִשְׂגָּֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יא">יא</span>
<TF>ה֣וֹן עָ֭שִׁיר קִרְיַ֣ת עֻזּ֑וֹ וּכְחוֹמָ֥ה נִ֝שְׂגָּבָ֗ה בְּמַשְׂכִּיתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יב">יב</span>
<TF>לִפְנֵי-שֶׁ֭בֶר יִגְבַּ֣הּ לֵב-אִ֑ישׁ וְלִפְנֵ֖י כָב֣וֹד עֲנָוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יג">יג</span>
<TF>מֵשִׁ֣יב דָּ֭בָר בְּטֶ֣רֶם יִשְׁמָ֑ע אִוֶּ֥לֶת הִיא-ל֝֗וֹ וּכְלִמָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יד">יד</span>
<TF>רֽוּחַ-אִ֭ישׁ יְכַלְכֵּ֣ל מַחֲלֵ֑הוּ וְר֥וּחַ נְ֝כֵאָ֗ה מִ֣י יִשָּׂאֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, טו">טו</span>
<TF>לֵ֣ב נָ֭בוֹן יִקְנֶה-דָּ֑עַת וְאֹ֥זֶן חֲ֝כָמִ֗ים תְּבַקֶּשׁ-דָּֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק יח, טז">טז</span>
<TF>מַתָּ֣ן אָ֭דָם יַרְחִ֣יב ל֑וֹ וְלִפְנֵ֖י גְדֹלִ֣ים יַנְחֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יז">יז</span>
<TF>צַדִּ֣יק הָרִאשׁ֣וֹן בְּרִיב֑וֹ (יבא)-וּבָֽא-רֵ֝עֵ֗הוּ וַחֲקָרֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יח">יח</span>
<TF>מִ֭דְיָנִים יַשְׁבִּ֣ית הַגּוֹרָ֑ל וּבֵ֖ין עֲצוּמִ֣ים יַפְרִֽיד:</TF><p dir="rtl">
<span dir="rtl" class="inlineHeader" id="a28__Proverbs, פרק יח, יט">יט</span>
<TF>אָ֗ח נִפְשָׁ֥ע מִקִּרְיַת-עֹ֑ז (ומדונים) וּ֝מִדְיָנִ֗ים כִּבְרִ֥יחַ אַרְמֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק יח, כ">כ</span>
<TF>מִפְּרִ֣י פִי-אִ֭ישׁ תִּשְׂבַּ֣ע בִּטְנ֑וֹ תְּבוּאַ֖ת שְׂפָתָ֣יו יִשְׂבָּֽע:</TF><p dir="rtl">
<span dir="rtl" class="inlineHeader" id="a28__Proverbs, פרק יח, כא">כא</span>
<TF>מָ֣וֶת וְ֭חַיִּים בְּיַד-לָשׁ֑וֹן וְ֝אֹהֲבֶ֗יהָ יֹאכַ֥ל פִּרְיָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק יח, כב">כב</span>
<TF>מָצָ֣א אִ֭שָּׁה מָ֣צָא ט֑וֹב וַיָּ֥פֶק רָ֝צ֗וֹן מֵיְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק יח, כג">כג</span>
<TF>תַּחֲנוּנִ֥ים יְדַבֶּר-רָ֑שׁ וְ֝עָשִׁ֗יר יַעֲנֶ֥ה עַזּֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק יח, כד">כד</span>
<TF>אִ֣ישׁ רֵ֭עִים לְהִתְרֹעֵ֑עַ וְיֵ֥שׁ אֹ֝הֵ֗ב דָּבֵ֥ק מֵאָֽח:</TF><p dir="rtl">
<h3 dir="rtl" id="a28__Proverbs, פרק יט">פרק-יט</h3><p dir="rtl">
<span dir="rtl" class="inlineHeader" id="a28__Proverbs, פרק יט, א">א</span>
<TF>טֽוֹב-רָ֭שׁ הוֹלֵ֣ךְ בְּתֻמּ֑וֹ מֵעִקֵּ֥שׁ שְׂ֝פָתָ֗יו וְה֣וּא כְסִֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ב">ב</span>
<TF>גַּ֤ם בְּלֹא-דַ֣עַת נֶ֣פֶשׁ לֹא-ט֑וֹב וְאָ֖ץ בְּרַגְלַ֣יִם חוֹטֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ג">ג</span>
<TF>אִוֶּ֣לֶת אָ֭דָם תְּסַלֵּ֣ף דַּרְכּ֑וֹ וְעַל-יְ֝הוָ֗ה יִזְעַ֥ף לִבּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ד">ד</span>
<TF>ה֗וֹן יֹ֭סִיף רֵעִ֣ים רַבִּ֑ים וְ֝דָ֗ל מֵרֵ֥עהוּ יִפָּרֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ה">ה</span>
<TF>עֵ֣ד שְׁ֭קָרִים לֹ֣א יִנָּקֶ֑ה וְיָפִ֥יחַ כְּ֝זָבִ֗ים לֹ֣א יִמָּלֵֽט:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ו">ו</span>
<TF>רַ֭בִּים יְחַלּ֣וּ פְנֵֽי-נָדִ֑יב וְכָל-הָ֝רֵ֗עַ לְאִ֣ישׁ מַתָּֽן:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ז">ז</span>
<TF>כָּ֥ל אֲחֵי-רָ֙שׁ | שְֽׂנֵאֻ֗הוּ אַ֤ף כִּ֣י מְ֭רֵעֵהוּ רָחֲק֣וּ מִמֶּ֑נּוּ מְרַדֵּ֖ף אֲמָרִ֣ים (לא)-לוֹ-הֵֽמָּה:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ח">ח</span>
<TF>קֹֽנֶה-לֵּ֭ב אֹהֵ֣ב נַפְשׁ֑וֹ שֹׁמֵ֥ר תְּ֝בוּנָ֗ה לִמְצֹא-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק יט, ט">ט</span>
<TF>עֵ֣ד שְׁ֭קָרִים לֹ֣א יִנָּקֶ֑ה וְיָפִ֖יחַ כְּזָבִ֣ים יֹאבֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק יט, י">י</span>
<TF>לֹֽא-נָאוֶ֣ה לִכְסִ֣יל תַּעֲנ֑וּג אַ֝֗ף כִּֽי-לְעֶ֤בֶד | מְשֹׁ֬ל בְּשָׂרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יא">יא</span>
<TF>שֵׂ֣כֶל אָ֭דָם הֶאֱרִ֣יךְ אַפּ֑וֹ וְ֝תִפאַרְתּ֗וֹ עֲבֹ֣ר עַל-פָּֽשַׁע:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יב">יב</span>
<TF>נַ֣הַם כַּ֭כְּפִיר זַ֣עַף מֶ֑לֶךְ וּכְטַ֖ל עַל-עֵ֣שֶׂב רְצוֹנֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יג">יג</span>
<TF>הַוֹּ֣ת לְ֭אָבִיו בֵּ֣ן כְּסִ֑יל וְדֶ֥לֶף טֹ֝רֵ֗ד מִדְיְנֵ֥י אִשָּֽׁה:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יד">יד</span>
<TF>בַּ֣יִת וָ֭הוֹן נַחֲלַ֣ת אָב֑וֹת וּ֝מֵיְהוָ֗ה אִשָּׁ֥ה מַשְׂכָּֽלֶת:</TF><p dir="rtl">
<span dir="rtl" class="inlineHeader" id="a28__Proverbs, פרק יט, טו">טו</span>
<TF>עַ֭צְלָה תַּפִּ֣יל תַּרְדֵּמָ֑ה וְנֶ֖פֶשׁ רְמִיָּ֣ה תִרְעָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יט, טז">טז</span>
<TF>שֹׁמֵ֣ר מִ֭צְוָה שֹׁמֵ֣ר נַפְשׁ֑וֹ בּוֹזֵ֖ה דְרָכָ֣יו (יומת) יָמֽוּת:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יז">יז</span>
<TF>מַלְוֵ֣ה יְ֭הוָה ח֣וֹנֵֽן דָּ֑ל וּ֝גְמֻל֗וֹ יְשַׁלֶּם-לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יח">יח</span>
<TF>יַסֵּ֣ר בִּ֭נְךָ כִּי-יֵ֣שׁ תִּקְוָ֑ה וְאֶל-הֲ֝מִית֗וֹ אַל-תִּשָּׂ֥א נַפְשֶֽׁךָ:</TF><p dir="rtl">
<span dir="rtl" class="inlineHeader" id="a28__Proverbs, פרק יט, יט">יט</span>
<TF>(גרל)-גְּֽדָל-חֵ֭מָה נֹ֣שֵׂא עֹ֑נֶשׁ כִּ֥י אִם-תַּ֝צִּ֗יל וְע֣וֹד תּוֹסִֽף:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כ">כ</span>
<TF>שְׁמַ֣ע עֵ֭צָה וְקַבֵּ֣ל מוּסָ֑ר לְ֝מַ֗עַן תֶּחְכַּ֥ם בְּאַחֲרִיתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כא">כא</span>
<TF>רַבּ֣וֹת מַחֲשָׁב֣וֹת בְּלֶב-אִ֑ישׁ וַעֲצַ֥ת יְ֝הוָ֗ה הִ֣יא תָקֽוּם:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כב">כב</span>
<TF>תַּאֲוַ֣ת אָדָ֣ם חַסְדּ֑וֹ וְטֽוֹב-רָ֝שׁ מֵאִ֥ישׁ כָּזָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כג">כג</span>
<TF>יִרְאַ֣ת יְהוָ֣ה לְחַיִּ֑ים וְשָׂבֵ֥עַ יָ֝לִ֗ין בַּל-יִפָּ֥קֶד רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כד">כד</span>
<TF>טָ֘מַ֤ן עָצֵ֣ל יָ֭דוֹ בַּצַּלָּ֑חַת גַּם-אֶל-פִּ֝֗יהוּ לֹ֣א יְשִׁיבֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כה">כה</span>
<TF>לֵ֣ץ תַּ֭כֶּה וּפֶ֣תִי יַעְרִ֑ם וְהוֹכִ֥יחַ לְ֝נָב֗וֹן יָבִ֥ין דָּֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כו">כו</span>
<TF>מְֽשַׁדֶּד-אָ֭ב יַבְרִ֣יחַ אֵ֑ם בֵּ֝֗ן מֵבִ֥ישׁ וּמַחְפִּֽיר:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כז">כז</span>
<TF>חַֽדַל-בְּ֭נִי לִשְׁמֹ֣עַ מוּסָ֑ר לִ֝שְׁג֗וֹת מֵֽאִמְרֵי-דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כח">כח</span>
<TF>עֵ֣ד בְּ֭לִיַּעַל יָלִ֣יץ מִשְׁפָּ֑ט וּפִ֥י רְ֝שָׁעִ֗ים יְבַלַּע-אָֽוֶן:</TF><p dir="rtl">
<span dir="rtl" class="inlineHeader" id="a28__Proverbs, פרק יט, כט">כט</span>
<TF>נָכ֣וֹנוּ לַלֵּצִ֣ים שְׁפָטִ֑ים וּ֝מַהֲלֻמ֗וֹת לְגֵ֣ו כְּסִילִֽים:</TF><p dir="rtl">
<h3 dir="rtl" id="a28__Proverbs, פרק כ">פרק-כ</h3><p dir="rtl">
<span dir="rtl" class="inlineHeader" id="a28__Proverbs, פרק כ, א">א</span>
<TF>לֵ֣ץ הַ֭יַּין הֹמֶ֣ה שֵׁכָ֑ר וְכָל-שֹׁ֥גֶה בּ֝֗וֹ לֹ֣א יֶחְכָּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ב">ב</span>
<TF>נַ֣הַם כַּ֭כְּפִיר אֵ֣ימַת מֶ֑לֶךְ מִ֝תְעַבְּר֗וֹ חוֹטֵ֥א נַפְשֽׁוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ג">ג</span>
<TF>כָּב֣וֹד לָ֭אִישׁ שֶׁ֣בֶת מֵרִ֑יב וְכָל-אֱ֝וִ֗יל יִתְגַּלָּֽע:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ד">ד</span>
<TF>מֵ֭חֹרֶף עָצֵ֣ל לֹא-יַחֲרֹ֑שׁ (ישאל) וְשָׁאַ֖ל בַּקָּצִ֣יר וָאָֽיִן:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ה">ה</span>
<TF>מַ֣יִם עֲ֭מֻקִּים עֵצָ֣ה בְלֶב-אִ֑ישׁ וְאִ֖ישׁ תְּבוּנָ֣ה יִדְלֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ו">ו</span>
<TF>רָב-אָדָ֗ם יִ֭קְרָא אִ֣ישׁ חַסְדּ֑וֹ וְאִ֥ישׁ אֱ֝מוּנִ֗ים מִ֣י יִמְצָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ז">ז</span>
<TF>מִתְהַלֵּ֣ךְ בְּתֻמּ֣וֹ צַדִּ֑יק אַשְׁרֵ֖י בָנָ֣יו אַחֲרָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ח">ח</span>
<TF>מֶ֗לֶךְ יוֹשֵׁ֥ב עַל-כִּסֵּא-דִ֑ין מְזָרֶ֖ה בְעֵינָ֣יו כָּל-רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ט">ט</span>
<TF>מִֽי-יֹ֭אמַר זִכִּ֣יתִי לִבִּ֑י טָ֝הַ֗רְתִּי מֵחַטָּאתִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק כ, י">י</span>
<TF>אֶ֣בֶן וָ֭אֶבֶן אֵיפָ֣ה וְאֵיפָ֑ה תּוֹעֲבַ֥ת יְ֝הוָ֗ה גַּם-שְׁנֵיהֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יא">יא</span>
<TF>גַּ֣ם בְּ֭מַעֲלָלָיו יִתְנַכֶּר-נָ֑עַר אִם-זַ֖ךְ וְאִם-יָשָׁ֣ר פָּעֳלֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יב">יב</span>
<TF>אֹ֣זֶן שֹׁ֭מַעַת וְעַ֣יִן רֹאָ֑ה יְ֝הוָ֗ה עָשָׂ֥ה גַם-שְׁנֵיהֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יג">יג</span>
<TF>אַל-תֶּֽאֱהַ֣ב שֵׁ֭נָה פֶּן-תִּוָּרֵ֑שׁ פְּקַ֖ח עֵינֶ֣יךָ שְֽׂבַֽע-לָֽחֶם:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יד">יד</span>
<TF>רַ֣ע רַ֭ע יֹאמַ֣ר הַקּוֹנֶ֑ה וְאֹזֵ֥ל ל֝֗וֹ אָ֣ז יִתְהַלָּֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כ, טו">טו</span>
<TF>יֵ֣שׁ זָ֭הָב וְרָב-פְּנִינִ֑ים וּכְלִ֥י יְ֝קָ֗ר שִׂפְתֵי-דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כ, טז">טז</span>
<TF>לְֽקַח-בִּ֭גְדוֹ כִּי-עָ֣רַב זָ֑ר וּבְעַ֖ד (נכרים) נָכְרִיָּ֣ה חַבְלֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יז">יז</span>
<TF>עָרֵ֣ב לָ֭אִישׁ לֶ֣חֶם שָׁ֑קֶר וְ֝אַחַ֗ר יִמָּֽלֵא-פִ֥יהוּ חָצָֽץ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יח">יח</span>
<TF>מַ֭חֲשָׁבוֹת בְּעֵצָ֣ה תִכּ֑וֹן וּ֝בְתַחְבֻּל֗וֹת עֲשֵׂ֣ה מִלְחָמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כ, יט">יט</span>
<TF>גּֽוֹלֶה-סּ֭וֹד הוֹלֵ֣ךְ רָכִ֑יל וּלְפֹתֶ֥ה שְׂ֝פָתָ֗יו לֹ֣א תִתְעָרָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כ">כ</span>
<TF>מְ֭קַלֵּל אָבִ֣יו וְאִמּ֑וֹ יִֽדְעַ֥ךְ נֵ֝ר֗וֹ (באישון) בֶּאֱשׁ֥וּן חֹֽשֶׁךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כא">כא</span>
<TF>נַ֭חֲלָה (מבחלת) מְבֹהֶ֣לֶת בָּרִאשֹׁנָ֑ה וְ֝אַחֲרִיתָ֗הּ לֹ֣א תְבֹרָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כב">כב</span>
<TF>אַל-תֹּאמַ֥ר אֲשַׁלְּמָה-רָ֑ע קַוֵּ֥ה לַֽ֝יהוָ֗ה וְיֹ֣שַֽׁע לָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כג">כג</span>
<TF>תּוֹעֲבַ֣ת יְ֭הוָה אֶ֣בֶן וָאָ֑בֶן וּמֹאזְנֵ֖י מִרְמָ֣ה לֹא-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כד">כד</span>
<TF>מֵיְהוָ֥ה מִצְעֲדֵי-גָ֑בֶר וְ֝אָדָ֗ם מַה-יָּבִ֥ין דַּרְכּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כה">כה</span>
<TF>מוֹקֵ֣שׁ אָ֭דָם יָ֣לַע קֹ֑דֶשׁ וְאַחַ֖ר נְדָרִ֣ים לְבַקֵּֽר:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כו">כו</span>
<TF>מְזָרֶ֣ה רְ֭שָׁעִים מֶ֣לֶךְ חָכָ֑ם וַיָּ֖שֶׁב עֲלֵיהֶ֣ם אוֹפָֽן:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כז">כז</span>
<TF>נֵ֣ר יְ֭הוָה נִשְׁמַ֣ת אָדָ֑ם חֹ֝פֵ֗שׂ כָּל-חַדְרֵי-בָֽטֶן:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כח">כח</span>
<TF>חֶ֣סֶד וֶ֭אֱמֶת יִצְּרוּ-מֶ֑לֶךְ וְסָעַ֖ד בַּחֶ֣סֶד כִּסְאֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כ, כט">כט</span>
<TF>תִּפְאֶ֣רֶת בַּחוּרִ֣ים כֹּחָ֑ם וַהֲדַ֖ר זְקֵנִ֣ים שֵׂיבָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כ, ל">ל</span>
<TF>חַבֻּר֣וֹת פֶּ֭צַע (תמריק) תַּמְר֣וּק בְּרָ֑ע וּ֝מַכּ֗וֹת חַדְרֵי-בָֽטֶן:</TF><p dir="rtl">
<h3 dir="rtl" id="a28__Proverbs, פרק כא">פרק-כא</h3><p dir="rtl">
<span dir="rtl" class="inlineHeader" id="a28__Proverbs, פרק כא, א">א</span>
<TF>פַּלְגֵי-מַ֣יִם לֶב-מֶ֭לֶךְ בְּיַד-יְהוָ֑ה עַֽל-כָּל-אֲשֶׁ֖ר יַחְפֹּ֣ץ יַטֶּֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ב">ב</span>
<TF>כָּֽל-דֶּרֶךְ-אִ֭ישׁ יָשָׁ֣ר בְּעֵינָ֑יו וְתֹכֵ֖ן לִבּ֣וֹת יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ג">ג</span>
<TF>עֲ֭שֹׂה צְדָקָ֣ה וּמִשְׁפָּ֑ט נִבְחָ֖ר לַיהוָ֣ה מִזָּֽבַח:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ד">ד</span>
<TF>רוּם-עֵ֭ינַיִם וּרְחַב-לֵ֑ב נִ֖ר רְשָׁעִ֣ים חַטָּֽאת:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ה">ה</span>
<TF>מַחְשְׁב֣וֹת חָ֭רוּץ אַךְ-לְמוֹתָ֑ר וְכָל-אָ֝֗ץ אַךְ-לְמַחְסֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ו">ו</span>
<TF>פֹּ֣עַל א֭וֹצָרוֹת בִּלְשׁ֣וֹן שָׁ֑קֶר הֶ֥בֶל נִ֝דָּ֗ף מְבַקְשֵׁי-מָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ז">ז</span>
<TF>שֹׁד-רְשָׁעִ֥ים יְגוֹרֵ֑ם כִּ֥י מֵ֝אֲנ֗וּ לַעֲשׂ֥וֹת מִשְׁפָּֽט:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ח">ח</span>
<TF>הֲפַכְפַּ֬ךְ דֶּ֣רֶךְ אִ֣ישׁ וָזָ֑ר וְ֝זַ֗ךְ יָשָׁ֥ר פָּעֳלֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ט">ט</span>
<TF>ט֗וֹב לָשֶׁ֥בֶת עַל-פִּנַּת-גָּ֑ג מֵאֵ֥שֶׁת מִ֝דְיָנִ֗ים וּבֵ֥ית חָֽבֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כא, י">י</span>
<TF>נֶ֣פֶשׁ רָ֭שָׁע אִוְּתָה-רָ֑ע לֹא-יֻחַ֖ן בְּעֵינָ֣יו רֵעֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יא">יא</span>
<TF>בַּעְנָשׁ-לֵ֭ץ יֶחְכַּם-פֶּ֑תִי וּבְהַשְׂכִּ֥יל לְ֝חָכָ֗ם יִקַּח-דָּֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יב">יב</span>
<TF>מַשְׂכִּ֣יל צַ֭דִּיק לְבֵ֣ית רָשָׁ֑ע מְסַלֵּ֖ף רְשָׁעִ֣ים לָרָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יג">יג</span>
<TF>אֹטֵ֣ם אָ֭זְנוֹ מִזַּעֲקַת-דָּ֑ל גַּֽם-ה֥וּא יִ֝קְרָ֗א וְלֹ֣א יֵעָנֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יד">יד</span>
<TF>מַתָּ֣ן בַּ֭סֵּתֶר יִכְפֶּה-אָ֑ף וְשֹׁ֥חַד בַּ֝חֵ֗ק חֵמָ֥ה עַזָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כא, טו">טו</span>
<TF>שִׂמְחָ֣ה לַ֭צַּדִּיק עֲשׂ֣וֹת מִשְׁפָּ֑ט וּ֝מְחִתָּ֗ה לְפֹ֣עֲלֵי אָֽוֶן:</TF><p dir="rtl">
<span dir="rtl" class="inlineHeader" id="a28__Proverbs, פרק כא, טז">טז</span>
<TF>אָדָ֗ם תּ֭וֹעֶה מִדֶּ֣רֶךְ הַשְׂכֵּ֑ל בִּקְהַ֖ל רְפָאִ֣ים יָנֽוּחַ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יז">יז</span>
<TF>אִ֣ישׁ מַ֭חְסוֹר אֹהֵ֣ב שִׂמְחָ֑ה אֹהֵ֥ב יַֽיִן-וָ֝שֶׁ֗מֶן לֹ֣א יַעֲשִֽׁיר:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יח">יח</span>
<TF>כֹּ֣פֶר לַצַּדִּ֣יק רָשָׁ֑ע וְתַ֖חַת יְשָׁרִ֣ים בּוֹגֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק כא, יט">יט</span>
<TF>ט֗וֹב שֶׁ֥בֶת בְּאֶֽרֶץ-מִדְבָּ֑ר מֵאֵ֖שֶׁת (מדונים) מִדְיָנִ֣ים וָכָֽעַס:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כ">כ</span>
<TF>אוֹצָ֤ר | נֶחְמָ֣ד וָ֭שֶׁמֶן בִּנְוֵ֣ה חָכָ֑ם וּכְסִ֖יל אָדָ֣ם יְבַלְּעֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כא">כא</span>
<TF>רֹ֭דֵף צְדָקָ֣ה וָחָ֑סֶד יִמְצָ֥א חַ֝יִּ֗ים צְדָקָ֥ה וְכָבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כב">כב</span>
<TF>עִ֣יר גִּ֭בֹּרִים עָלָ֣ה חָכָ֑ם וַ֝יֹּ֗רֶד עֹ֣ז מִבְטֶחָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כג">כג</span>
<TF>שֹׁמֵ֣ר פִּ֭יו וּלְשׁוֹנ֑וֹ שֹׁמֵ֖ר מִצָּר֣וֹת נַפְשֽׁוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כד">כד</span>
<TF>זֵ֣ד יָ֭הִיר לֵ֣ץ שְׁמ֑וֹ ע֝וֹשֶׂ֗ה בְּעֶבְרַ֥ת זָדֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כה">כה</span>
<TF>תַּאֲוַ֣ת עָצֵ֣ל תְּמִיתֶ֑נּוּ כִּֽי-מֵאֲנ֖וּ יָדָ֣יו לַעֲשֽׂוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כו">כו</span>
<TF>כָּל-הַ֭יּוֹם הִתְאַוָּ֣ה תַאֲוָ֑ה וְצַדִּ֥יק יִ֝תֵּ֗ן וְלֹ֣א יַחְשֹֽׂךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כז">כז</span>
<TF>זֶ֣בַח רְ֭שָׁעִים תּוֹעֵבָ֑ה אַ֝֗ף כִּֽי-בְזִמָּ֥ה יְבִיאֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כח">כח</span>
<TF>עֵד-כְּזָבִ֥ים יֹאבֵ֑ד וְאִ֥ישׁ שׁ֝וֹמֵ֗עַ לָנֶ֥צַח יְדַבֵּֽר:</TF><p dir="rtl">
<span dir="rtl" class="inlineHeader" id="a28__Proverbs, פרק כא, כט">כט</span>
<TF>הֵעֵ֬ז אִ֣ישׁ רָשָׁ֣ע בְּפָנָ֑יו וְ֝יָשָׁ֗ר ה֤וּא | (יכין) יָבִ֬ין (דרכיו) דַּרְכּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כא, ל">ל</span>
<TF>אֵ֣ין חָ֭כְמָה וְאֵ֣ין תְּבוּנָ֑ה וְאֵ֥ין עֵ֝צָ֗ה לְנֶ֣גֶד יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כא, לא">לא</span>
<TF>ס֗וּס מ֭וּכָן לְי֣וֹם מִלְחָמָ֑ה וְ֝לַֽיהוָ֗ה הַתְּשׁוּעָֽה:</TF><p dir="rtl">
<h3 dir="rtl" id="a28__Proverbs, פרק כב">פרק-כב</h3><p dir="rtl">
<span dir="rtl" class="inlineHeader" id="a28__Proverbs, פרק כב, א">א</span>
<TF>נִבְחָ֣ר שֵׁ֭ם מֵעֹ֣שֶׁר רָ֑ב מִכֶּ֥סֶף וּ֝מִזָּהָ֗ב חֵ֣ן טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ב">ב</span>
<TF>עָשִׁ֣יר וָרָ֣שׁ נִפְגָּ֑שׁוּ עֹשֵׂ֖ה כֻלָּ֣ם יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ג">ג</span>
<TF>עָר֤וּם | רָאָ֣ה רָעָ֣ה (ויסתר) וְנִסְתָּ֑ר וּ֝פְתָיִ֗ים עָבְר֥וּ וְֽנֶעֱנָֽשׁוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ד">ד</span>
<TF>עֵ֣קֶב עֲ֭נָוָה יִרְאַ֣ת יְהוָ֑ה עֹ֖שֶׁר וְכָב֣וֹד וְחַיִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ה">ה</span>
<TF>צִנִּ֣ים פַּ֭חִים בְּדֶ֣רֶךְ עִקֵּ֑שׁ שׁוֹמֵ֥ר נַ֝פְשׁ֗וֹ יִרְחַ֥ק מֵהֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ו">ו</span>
<TF>חֲנֹ֣ךְ לַ֭נַּעַר עַל-פִּ֣י דַרְכּ֑וֹ גַּ֥ם כִּֽי-יַ֝זְקִ֗ין לֹֽא-יָס֥וּר מִמֶּֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ז">ז</span>
<TF>עָ֭שִׁיר בְּרָשִׁ֣ים יִמְשׁ֑וֹל וְעֶ֥בֶד ל֝וֶֹ֗ה לְאִ֣ישׁ מַלְוֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ח">ח</span>
<TF>זוֹרֵ֣עַ עַ֭וְלָה (יקצור)-יִקְצָר-אָ֑וֶן וְשֵׁ֖בֶט עֶבְרָת֣וֹ יִכְלֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כב, ט">ט</span>
<TF>טֽוֹב-עַ֭יִן ה֣וּא יְבֹרָ֑ךְ כִּֽי-נָתַ֖ן מִלַּחְמ֣וֹ לַדָּֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כב, י">י</span>
<TF>גָּ֣רֵֽשׁ לֵ֭ץ וְיֵצֵ֣א מָד֑וֹן וְ֝יִשְׁבֹּ֗ת דִּ֣ין וְקָלֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יא">יא</span>
<TF>אֹהֵ֥ב (טהור)-טְהָר-לֵ֑ב חֵ֥ן שְׂ֝פָתָ֗יו רֵעֵ֥הוּ מֶֽלֶךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יב">יב</span>
<TF>עֵינֵ֣י יְ֭הוָה נָ֣צְרוּ דָ֑עַת וַ֝יְסַלֵּ֗ף דִּבְרֵ֥י בֹגֵֽד:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יג">יג</span>
<TF>אָמַ֣ר עָ֭צֵל אֲרִ֣י בַח֑וּץ בְּת֥וֹךְ רְ֝חֹב֗וֹת אֵֽרָצֵֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יד">יד</span>
<TF>שׁוּחָ֣ה עֲ֭מֻקָּה פִּ֣י זָר֑וֹת זְע֥וּם יְ֝הוָ֗ה (יפול)-יִפָּל-שָֽׁם:</TF><p dir="rtl">
<span dir="rtl" class="inlineHeader" id="a28__Proverbs, פרק כב, טו">טו</span>
<TF>אִ֭וֶּלֶת קְשׁוּרָ֣ה בְלֶב-נָ֑עַר שֵׁ֥בֶט מ֝וּסָ֗ר יַרְחִיקֶ֥נָּה מִמֶּֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, טז">טז</span>
<TF>עֹ֣שֵֽׁק דָּ֭ל לְהַרְבּ֣וֹת ל֑וֹ נֹתֵ֥ן לְ֝עָשִׁ֗יר אַךְ-לְמַחְסֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יז">יז</span>
<TF>הַ֥ט אָזְנְךָ֗ וּ֭שְׁמַע דִּבְרֵ֣י חֲכָמִ֑ים וְ֝לִבְּךָ֗ תָּשִׁ֥ית לְדַעְתִּֽי:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יח">יח</span>
<TF>כִּֽי-נָ֭עִים כִּֽי-תִשְׁמְרֵ֣ם בְּבִטְנֶ֑ךָ יִכֹּ֥נוּ יַ֝חְדָּ֗ו עַל-שְׂפָתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, יט">יט</span>
<TF>לִהְי֣וֹת בַּ֭יהוָה מִבְטַחֶ֑ךָ הוֹדַעְתִּ֖יךָ הַיּ֣וֹם אַף-אָֽתָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כ">כ</span>
<TF>הֲלֹ֤א כָתַ֣בְתִּי לְ֭ךָ (שלשום) שָׁלִישִׁ֑ים בְּמ֖וֹעֵצֹ֣ת וָדָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כא">כא</span>
<TF>לְהוֹדִֽיעֲךָ֗ קֹ֭שְׁטְ אִמְרֵ֣י אֱמֶ֑ת לְהָשִׁ֥יב אֲמָרִ֥ים אֱ֝מֶ֗ת לְשֹׁלְחֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כב">כב</span>
<TF>אַֽל-תִּגְזָל-דָּ֭ל כִּ֣י דַל-ה֑וּא וְאַל-תְּדַכֵּ֖א עָנִ֣י בַשָּֽׁעַר:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כג">כג</span>
<TF>כִּֽי-יְ֭הוָה יָרִ֣יב רִיבָ֑ם וְקָבַ֖ע אֶת-קֹבְעֵיהֶ֣ם נָֽפֶשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כד">כד</span>
<TF>אַל-תִּ֭תְרַע אֶת-בַּ֣עַל אָ֑ף וְאֶת-אִ֥ישׁ חֵ֝מוֹת לֹ֣א תָבֽוֹא:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כה">כה</span>
<TF>פֶּן-תֶּאֱלַ֥ף (ארחתו) אֹֽרְחֹתָ֑יו וְלָקַחְתָּ֖ מוֹקֵ֣שׁ לְנַפְשֶֽׁךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כו">כו</span>
<TF>אַל-תְּהִ֥י בְתֹֽקְעֵי-כָ֑ף בַּ֝עֹרְבִ֗ים מַשָּׁאֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כז">כז</span>
<TF>אִם-אֵֽין-לְךָ֥ לְשַׁלֵּ֑ם לָ֥מָּה יִקַּ֥ח מִ֝שְׁכָּבְךָ֗ מִתַּחְתֶּֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כח">כח</span>
<TF>אַל-תַּ֭סֵּג גְּב֣וּל עוֹלָ֑ם אֲשֶׁ֖ר עָשׂ֣וּ אֲבוֹתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כב, כט">כט</span>
<TF>חָזִ֡יתָ אִ֤ישׁ | מָ֘הִ֤יר בִּמְלַאכְתּ֗וֹ לִֽפְנֵֽי-מְלָכִ֥ים יִתְיַצָּ֑ב בַּל-יִ֝תְיַצֵּב לִפְנֵ֥י חֲשֻׁכִּֽים:</TF><p dir="rtl">
<h3 dir="rtl" id="a28__Proverbs, פרק כג">פרק-כג</h3><p dir="rtl">
<span dir="rtl" class="inlineHeader" id="a28__Proverbs, פרק כג, א">א</span>
<TF>כִּֽי-תֵ֭שֵׁב לִלְח֣וֹם אֶת-מוֹשֵׁ֑ל בִּ֥ין תָּ֝בִ֗ין אֶת-אֲשֶׁ֥ר לְפָנֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ב">ב</span>
<TF>וְשַׂמְתָּ֣ שַׂכִּ֣ין בְּלֹעֶ֑ךָ אִם-בַּ֖עַל נֶ֣פֶשׁ אָֽתָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ג">ג</span>
<TF>אַל-תִּ֭תְאָו לְמַטְעַמּוֹתָ֑יו וְ֝ה֗וּא לֶ֣חֶם כְּזָבִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ד">ד</span>
<TF>אַל-תִּיגַ֥ע לְֽהַעֲשִׁ֑יר מִֽבִּינָתְךָ֥ חֲדָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ה">ה</span>
<TF>(התעוף) הֲתָ֤עִיף עֵינֶ֥יךָ בּ֗וֹ וְֽאֵ֫ינֶ֥נּוּ כִּ֤י עָשֹׂ֣ה יַעֲשֶׂה-לּ֣וֹ כְנָפַ֑יִם כְּ֝נֶ֗שֶׁר (ועיף) יָע֥וּף הַשָּׁמָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ו">ו</span>
<TF>אַל-תִּלְחַ֗ם אֶת-לֶ֭חֶם רַ֣ע עָ֑יִן וְאַל-(תתאו) תִּ֝תְאָ֗יו לְמַטְעַמֹּתָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ז">ז</span>
<TF>כִּ֤י | כְּמוֹ-שָׁעַ֥ר בְּנַפְשׁ֗וֹ כֶּ֫ן-ה֥וּא אֱכֹ֣ל וּ֭שְׁתֵה יֹ֣אמַר לָ֑ךְ וְ֝לִבּ֗וֹ בַּל-עִמָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ח">ח</span>
<TF>פִּֽתְּךָ-אָכַ֥לְתָּ תְקִיאֶ֑נָּה וְ֝שִׁחַ֗תָּ דְּבָרֶ֥יךָ הַנְּעִימִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ט">ט</span>
<TF>בְּאָזְנֵ֣י כְ֭סִיל אַל-תְּדַבֵּ֑ר כִּֽי-יָ֝ב֗וּז לְשֵׂ֣כֶל מִלֶּֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, י">י</span>
<TF>אַל-תַּ֭סֵּג גְּב֣וּל עוֹלָ֑ם וּבִשְׂדֵ֥י יְ֝תוֹמִ֗ים אַל-תָּבֹֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יא">יא</span>
<TF>כִּֽי-גֹאֲלָ֥ם חָזָ֑ק הֽוּא-יָרִ֖יב אֶת-רִיבָ֣ם אִתָּֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יב">יב</span>
<TF>הָבִ֣יאָה לַמּוּסָ֣ר לִבֶּ֑ךָ וְ֝אָזְנֶ֗ךָ לְאִמְרֵי-דָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יג">יג</span>
<TF>אַל-תִּמְנַ֣ע מִנַּ֣עַר מוּסָ֑ר כִּֽי-תַכֶּ֥נּוּ בַ֝שֵּׁ֗בֶט לֹ֣א יָמֽוּת:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יד">יד</span>
<TF>אַ֭תָּה בַּשֵּׁ֣בֶט תַּכֶּ֑נּוּ וְ֝נַפְשׁ֗וֹ מִשְּׁא֥וֹל תַּצִּֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק כג, טו">טו</span>
<TF>בְּ֭נִי אִם-חָכַ֣ם לִבֶּ֑ךָ יִשְׂמַ֖ח לִבִּ֣י גַם-אָֽנִי:</TF><p dir="rtl">
<span dir="rtl" class="inlineHeader" id="a28__Proverbs, פרק כג, טז">טז</span>
<TF>וְתַעְלֹ֥זְנָה כִלְיוֹתָ֑י בְּדַבֵּ֥ר שְׂ֝פָתֶ֗יךָ מֵישָׁרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יז">יז</span>
<TF>אַל-יְקַנֵּ֣א לִ֭בְּךָ בַּֽחַטָּאִ֑ים כִּ֥י אִם-בְּיִרְאַת-יְ֝הוָ֗ה כָּל-הַיּֽוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יח">יח</span>
<TF>כִּ֭י אִם-יֵ֣שׁ אַחֲרִ֑ית וְ֝תִקְוָתְךָ֗ לֹ֣א תִכָּרֵֽת:</TF><p dir="rtl">
<span dir="rtl" class="inlineHeader" id="a28__Proverbs, פרק כג, יט">יט</span>
<TF>שְׁמַע-אַתָּ֣ה בְנִ֣י וַחֲכָ֑ם וְאַשֵּׁ֖ר בַּדֶּ֣רֶךְ לִבֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כ">כ</span>
<TF>אַל-תְּהִ֥י בְסֹֽבְאֵי-יָ֑יִן בְּזֹלֲלֵ֖י בָשָׂ֣ר לָֽמוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כא">כא</span>
<TF>כִּי-סֹבֵ֣א וְ֭זוֹלֵל יִוָּרֵ֑שׁ וּ֝קְרָעִ֗ים תַּלְבִּ֥ישׁ נוּמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כב">כב</span>
<TF>שְׁמַ֣ע לְ֭אָבִיךָ זֶ֣ה יְלָדֶ֑ךָ וְאַל-תָּ֝ב֗וּז כִּֽי-זָקְנָ֥ה אִמֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כג">כג</span>
<TF>אֱמֶ֣ת קְ֭נֵה וְאַל-תִּמְכֹּ֑ר חָכְמָ֖ה וּמוּסָ֣ר וּבִינָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כד">כד</span>
<TF>(גול) גִּ֣יל (יגול) יָ֭גִיל אֲבִ֣י צַדִּ֑יק (יולד) וְיוֹלֵ֥ד חָ֝כָ֗ם (וישמח)-יִשְׂמַח-בּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כה">כה</span>
<TF>יִֽשְׂמַח-אָבִ֥יךָ וְאִמֶּ֑ךָ וְ֝תָגֵ֗ל יֽוֹלַדְתֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כו">כו</span>
<TF>תְּנָֽה-בְנִ֣י לִבְּךָ֣ לִ֑י וְ֝עֵינֶ֗יךָ דְּרָכַ֥י (תרצנה) תִּצֹּֽרְנָה:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כז">כז</span>
<TF>כִּֽי-שׁוּחָ֣ה עֲמֻקָּ֣ה זוֹנָ֑ה וּבְאֵ֥ר צָ֝רָ֗ה נָכְרִיָּֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כח">כח</span>
<TF>אַף-הִ֭יא כְּחֶ֣תֶף תֶּֽאֱרֹ֑ב וּ֝בוֹגְדִ֗ים בְּאָדָ֥ם תּוֹסִֽף:</TF><p dir="rtl">
<span dir="rtl" class="inlineHeader" id="a28__Proverbs, פרק כג, כט">כט</span>
<TF>לְמִ֙י א֥וֹי לְמִ֪י אֲב֡וֹי לְמִ֤י (מדונים) מִדְיָנִ֙ים | לְמִ֥י שִׂ֗יחַ לְ֭מִי פְּצָעִ֣ים חִנָּ֑ם לְ֝מִ֗י חַכְלִל֥וּת עֵינָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק כג, ל">ל</span>
<TF>לַֽמְאַחֲרִ֥ים עַל-הַיָּ֑יִן לַ֝בָּאִ֗ים לַחְקֹ֥ר מִמְסָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, לא">לא</span>
<TF>אַל-תֵּ֥רֶא יַיִן֮ כִּ֪י יִתְאַ֫דָּ֥ם כִּֽי-יִתֵּ֣ן (בכיס) בַּכּ֣וֹס עֵינ֑וֹ יִ֝תְהַלֵּ֗ךְ בְּמֵישָׁרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כג, לב">לב</span>
<TF>אַ֭חֲרִיתוֹ כְּנָחָ֣שׁ יִשָּׁ֑ךְ וּֽכְצִפְעֹנִ֥י יַפְרִֽשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק כג, לג">לג</span>
<TF>עֵ֭ינֶיךָ יִרְא֣וּ זָר֑וֹת וְ֝לִבְּךָ֗ יְדַבֵּ֥ר תַּהְפֻּכֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק כג, לד">לד</span>
<TF>וְ֭הָיִיתָ כְּשֹׁכֵ֣ב בְּלֶב-יָ֑ם וּ֝כְשֹׁכֵ֗ב בְּרֹ֣אשׁ חִבֵּֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כג, לה">לה</span>
<TF>הִכּ֥וּנִי בַל-חָלִיתִי֮ הֲלָמ֗וּנִי בַּל-יָ֫דָ֥עְתִּי מָתַ֥י אָקִ֑יץ א֝וֹסִ֗יף אֲבַקְשֶׁ֥נּוּ עֽוֹד:</TF><p dir="rtl">
<h3 dir="rtl" id="a28__Proverbs, פרק כד">פרק-כד</h3><p dir="rtl">
<span dir="rtl" class="inlineHeader" id="a28__Proverbs, פרק כד, א">א</span>
<TF>אַל-תְּ֭קַנֵּא בְּאַנְשֵׁ֣י רָעָ֑ה וְאַל-(תתאו) תִּ֝תְאָ֗יו לִהְי֥וֹת אִתָּֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ב">ב</span>
<TF>כִּי-שֹׁ֖ד יֶהְגֶּ֣ה לִבָּ֑ם וְ֝עָמָ֗ל שִׂפְתֵיהֶ֥ם תְּדַבֵּֽרְנָה:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ג">ג</span>
<TF>בְּ֭חָכְמָה יִבָּ֣נֶה בָּ֑יִת וּ֝בִתְבוּנָ֗ה יִתְכּוֹנָֽן:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ד">ד</span>
<TF>וּ֭בְדַעַת חֲדָרִ֣ים יִמָּלְא֑וּ כָּל-ה֖וֹן יָקָ֣ר וְנָעִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ה">ה</span>
<TF>גֶּֽבֶר-חָכָ֥ם בַּע֑וֹז וְאִֽישׁ-דַּ֝֗עַת מְאַמֶּץ-כֹּֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ו">ו</span>
<TF>כִּ֣י בְ֭תַחְבֻּלוֹת תַּעֲשֶׂה-לְּךָ֣ מִלְחָמָ֑ה וּ֝תְשׁוּעָ֗ה בְּרֹ֣ב יוֹעֵֽץ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ז">ז</span>
<TF>רָאמ֣וֹת לֶֽאֱוִ֣יל חָכְמ֑וֹת בַּ֝שַּׁ֗עַר לֹ֣א יִפְתַּח-פִּֽיהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ח">ח</span>
<TF>מְחַשֵּׁ֥ב לְהָרֵ֑עַ ל֝֗וֹ בַּֽעַל-מְזִמּ֥וֹת יִקְרָֽאוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ט">ט</span>
<TF>זִמַּ֣ת אִוֶּ֣לֶת חַטָּ֑את וְתוֹעֲבַ֖ת לְאָדָ֣ם לֵֽץ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, י">י</span>
<TF>הִ֭תְרַפִּיתָ בְּי֥וֹם צָרָ֗ה צַ֣ר כֹּחֶֽכָה:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יא">יא</span>
<TF>הַ֭צֵּל לְקֻחִ֣ים לַמָּ֑וֶת וּמָטִ֥ים לַ֝הֶ֗רֶג אִם-תַּחְשֽׂוֹךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יב">יב</span>
<TF>כִּֽי-תֹאמַ֗ר הֵן֮ לֹא-יָדַ֪עְנ֫וּ זֶ֥ה הֲֽלֹא-תֹ֘כֵ֤ן לִבּ֙וֹת | הֽוּא-יָבִ֗ין וְנֹצֵ֣ר נַ֭פְשְׁךָ ה֣וּא יֵדָ֑ע וְהֵשִׁ֖יב לְאָדָ֣ם כְּפָעֳלֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יג">יג</span>
<TF>אֱכָל-בְּנִ֣י דְבַ֣שׁ כִּי-ט֑וֹב וְנֹ֥פֶת מָ֝ת֗וֹק עַל-חִכֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יד">יד</span>
<TF>כֵּ֤ן | דְּעֶ֥ה חָכְמָ֗ה לְנַ֫פְשֶׁ֥ךָ אִם-מָ֭צָאתָ וְיֵ֣שׁ אַחֲרִ֑ית וְ֝תִקְוָתְךָ֗ לֹ֣א תִכָּרֵֽת:</TF><p dir="rtl">
<span dir="rtl" class="inlineHeader" id="a28__Proverbs, פרק כד, טו">טו</span>
<TF>אַל-תֶּאֱרֹ֣ב רָ֭שָׁע לִנְוֵ֣ה צַדִּ֑יק אַֽל-תְּשַׁדֵּ֥ד רִבְצֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, טז">טז</span>
<TF>כִּ֤י שֶׁ֙בַע | יִפּ֣וֹל צַדִּ֣יק וָקָ֑ם וּ֝רְשָׁעִ֗ים יִכָּשְׁל֥וּ בְרָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יז">יז</span>
<TF>בִּנְפֹ֣ל (אויביך) אֽ֭וֹיִבְךָ אַל-תִּשְׂמָ֑ח וּ֝בִכָּשְׁל֗וֹ אַל-יָגֵ֥ל לִבֶּֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יח">יח</span>
<TF>פֶּן-יִרְאֶ֣ה יְ֭הוָה וְרַ֣ע בְּעֵינָ֑יו וְהֵשִׁ֖יב מֵעָלָ֣יו אַפּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, יט">יט</span>
<TF>אַל-תִּתְחַ֥ר בַּמְּרֵעִ֑ים אַל-תְּ֝קַנֵּ֗א בָּרְשָׁעִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כ">כ</span>
<TF>כִּ֤י | לֹֽא-תִהְיֶ֣ה אַחֲרִ֣ית לָרָ֑ע נֵ֖ר רְשָׁעִ֣ים יִדְעָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כא">כא</span>
<TF>יְרָֽא-אֶת-יְהוָ֣ה בְּנִ֣י וָמֶ֑לֶךְ עִם-שׁ֝וֹנִ֗ים אַל-תִּתְעָרָֽב:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כב">כב</span>
<TF>כִּֽי-פִ֭תְאֹם יָק֣וּם אֵידָ֑ם וּפִ֥יד שְׁ֝נֵיהֶ֗ם מִ֣י יוֹדֵֽעַ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כג">כג</span>
<TF>גַּם-אֵ֥לֶּה לַֽחֲכָמִ֑ים הַֽכֵּר-פָּנִ֖ים בְּמִשְׁפָּ֣ט בַּל-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כד">כד</span>
<TF>אֹ֤מֵ֙ר | לְרָשָׁע֮ צַדִּ֪יק אָ֥תָּה יִקְּבֻ֥הוּ עַמִּ֑ים יִזְעָמ֥וּהוּ לְאֻמִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כה">כה</span>
<TF>וְלַמּוֹכִיחִ֥ים יִנְעָ֑ם וַֽ֝עֲלֵיהֶ֗ם תָּב֥וֹא בִרְכַּת-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כו">כו</span>
<TF>שְׂפָתַ֥יִם יִשָּׁ֑ק מֵ֝שִׁ֗יב דְּבָרִ֥ים נְכֹחִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כז">כז</span>
<TF>הָ֘כֵ֤ן בַּח֙וּץ | מְלַאכְתֶּ֗ךָ וְעַתְּדָ֣הּ בַּשָּׂדֶ֣ה לָ֑ךְ אַ֝חַ֗ר וּבָנִ֥יתָ בֵיתֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כח">כח</span>
<TF>אַל-תְּהִ֣י עֵד-חִנָּ֣ם בְּרֵעֶ֑ךָ וַ֝הֲפִתִּ֗יתָ בִּשְׂפָתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, כט">כט</span>
<TF>אַל-תֹּאמַ֗ר כַּאֲשֶׁ֣ר עָֽשָׂה-לִ֭י כֵּ֤ן אֶֽעֱשֶׂה-לּ֑וֹ אָשִׁ֖יב לָאִ֣ישׁ כְּפָעֳלֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כד, ל">ל</span>
<TF>עַל-שְׂדֵ֣ה אִישׁ-עָצֵ֣ל עָבַ֑רְתִּי וְעַל-כֶּ֝֗רֶם אָדָ֥ם חֲסַר-לֵֽב:</TF><p dir="rtl">
<span dir="rtl" class="inlineHeader" id="a28__Proverbs, פרק כד, לא">לא</span>
<TF>וְהִנֵּ֙ה עָ֘לָ֤ה כֻלּ֙וֹ | קִמְּשֹׂנִ֗ים כָּסּ֣וּ פָנָ֣יו חֲרֻלִּ֑ים וְגֶ֖דֶר אֲבָנָ֣יו נֶהֱרָֽסָה:</TF><p dir="rtl">
<span dir="rtl" class="inlineHeader" id="a28__Proverbs, פרק כד, לב">לב</span>
<TF>וָֽאֶחֱזֶ֣ה אָ֭נֹכִֽי אָשִׁ֣ית לִבִּ֑י רָ֝אִ֗יתִי לָקַ֥חְתִּי מוּסָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק כד, לג">לג</span>
<TF>מְעַ֣ט שֵׁ֭נוֹת מְעַ֣ט תְּנוּמ֑וֹת מְעַ֓ט | חִבֻּ֖ק יָדַ֣יִם לִשְׁכָּֽב:</TF><p dir="rtl">
<span dir="rtl" class="inlineHeader" id="a28__Proverbs, פרק כד, לד">לד</span>
<TF>וּבָֽא-מִתְהַלֵּ֥ךְ רֵישֶׁ֑ךָ וּ֝מַחְסֹרֶ֗יךָ כְּאִ֣ישׁ מָגֵֽן:</TF><p dir="rtl">
<h3 dir="rtl" id="a28__Proverbs, פרק כה">פרק-כה</h3><p dir="rtl">
<span dir="rtl" class="inlineHeader" id="a28__Proverbs, פרק כה, א">א</span>
<TF>גַּם-אֵ֭לֶּה מִשְׁלֵ֣י שְׁלֹמֹ֑ה אֲשֶׁ֥ר הֶ֝עְתִּ֗יקוּ אַנְשֵׁ֤י | חִזְקִיָּ֬ה מֶֽלֶךְ-יְהוּדָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ב">ב</span>
<TF>כְּבֹ֣ד אֱ֭לֹהִים הַסְתֵּ֣ר דָּבָ֑ר וּכְבֹ֥ד מְ֝לָכִ֗ים חֲקֹ֣ר דָּבָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ג">ג</span>
<TF>שָׁמַ֣יִם לָ֭רוּם וָאָ֣רֶץ לָעֹ֑מֶק וְלֵ֥ב מְ֝לָכִ֗ים אֵ֣ין חֵֽקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ד">ד</span>
<TF>הָג֣וֹ סִיגִ֣ים מִכָּ֑סֶף וַיֵּצֵ֖א לַצֹּרֵ֣ף כֶּֽלִי:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ה">ה</span>
<TF>הָג֣וֹ רָ֭שָׁע לִפְנֵי-מֶ֑לֶךְ וְיִכּ֖וֹן בַּצֶּ֣דֶק כִּסְאֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ו">ו</span>
<TF>אַל-תִּתְהַדַּ֥ר לִפְנֵי-מֶ֑לֶךְ וּבִמְק֥וֹם גְּ֝דֹלִ֗ים אַֽל-תַּעֲמֹֽד:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ז">ז</span>
<TF>כִּ֤י ט֥וֹב אֲמָר-לְךָ֗ עֲֽלֵ֫ה הֵ֥נָּה מֵֽ֭הַשְׁפִּ֣ילְךָ לִפְנֵ֣י נָדִ֑יב אֲשֶׁ֖ר רָא֣וּ עֵינֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ח">ח</span>
<TF>אַל-תֵּצֵ֥א לָרִ֗ב מַ֫הֵ֥ר פֶּ֣ן מַה-תַּ֭עֲשֶׂה בְּאַחֲרִיתָ֑הּ בְּהַכְלִ֖ים אֹתְךָ֣ רֵעֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, ט">ט</span>
<TF>רִֽ֭יבְךָ רִ֣יב אֶת-רֵעֶ֑ךָ וְס֖וֹד אַחֵ֣ר אַל-תְּגָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כה, י">י</span>
<TF>פֶּֽן-יְחַסֶּדְךָ֥ שֹׁמֵ֑עַ וְ֝דִבָּתְךָ֗ לֹ֣א תָשֽׁוּב:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יא">יא</span>
<TF>תַּפּוּחֵ֣י זָ֭הָב בְּמַשְׂכִּיּ֥וֹת כָּ֑סֶף דָּ֝בָ֗ר דָּבֻ֥ר עַל-אָפְנָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יב">יב</span>
<TF>נֶ֣זֶם זָ֭הָב וַחֲלִי-כָ֑תֶם מוֹכִ֥יחַ חָ֝כָ֗ם עַל-אֹ֥זֶן שֹׁמָֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יג">יג</span>
<TF>כְּצִנַּת-שֶׁ֙לֶג | בְּי֬וֹם קָצִ֗יר צִ֣יר נֶ֭אֱמָן לְשֹׁלְחָ֑יו וְנֶ֖פֶשׁ אֲדֹנָ֣יו יָשִֽׁיב:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יד">יד</span>
<TF>נְשִׂיאִ֣ים וְ֭רוּחַ וְגֶ֣שֶׁם אָ֑יִן אִ֥ישׁ מִ֝תְהַלֵּ֗ל בְּמַתַּת-שָֽׁקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, טו">טו</span>
<TF>בְּאֹ֣רֶךְ אַ֭פַּיִם יְפֻתֶּ֣ה קָצִ֑ין וְלָשׁ֥וֹן רַ֝כָּ֗ה תִּשְׁבָּר-גָּֽרֶם:</TF><p dir="rtl">
<span dir="rtl" class="inlineHeader" id="a28__Proverbs, פרק כה, טז">טז</span>
<TF>דְּבַ֣שׁ מָ֭צָאתָ אֱכֹ֣ל דַּיֶּ֑ךָּ פֶּן-תִּ֝שְׂבָּעֶ֗נּוּ וַהֲקֵֽאתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יז">יז</span>
<TF>הֹקַ֣ר רַ֭גְלְךָ מִבֵּ֣ית רֵעֶ֑ךָ פֶּן-יִ֝שְׂבָּעֲךָ֗ וּשְׂנֵאֶֽךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יח">יח</span>
<TF>מֵפִ֣יץ וְ֭חֶרֶב וְחֵ֣ץ שָׁנ֑וּן אִ֥ישׁ עֹנֶ֥ה בְ֝רֵעֵ֗הוּ עֵ֣ד שָֽׁקֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, יט">יט</span>
<TF>שֵׁ֣ן רֹ֭עָה וְרֶ֣גֶל מוּעָ֑דֶת מִבְטָ֥ח בּ֝וֹגֵ֗ד בְּי֣וֹם צָרָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כ">כ</span>
<TF>מַ֥עֲדֶה בֶּ֙גֶד | בְּי֣וֹם קָ֭רָה חֹ֣מֶץ עַל-נָ֑תֶר וְשָׁ֥ר בַּ֝שִּׁרִ֗ים עַ֣ל לֶב-רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כא">כא</span>
<TF>אִם-רָעֵ֣ב שֹׂ֭נַאֲךָ הַאֲכִלֵ֣הוּ לָ֑חֶם וְאִם-צָ֝מֵ֗א הַשְׁקֵ֥הוּ מָֽיִם:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כב">כב</span>
<TF>כִּ֤י גֶֽחָלִ֗ים אַ֭תָּה חֹתֶ֣ה עַל-רֹאשׁ֑וֹ וַֽ֝יהוָ֗ה יְשַׁלֶּם-לָֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כג">כג</span>
<TF>ר֣וּחַ צָ֭פוֹן תְּח֣וֹלֵֽל גָּ֑שֶׁם וּפָנִ֥ים נִ֝זְעָמִ֗ים לְשׁ֣וֹן סָֽתֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כד">כד</span>
<TF>ט֗וֹב שֶׁ֥בֶת עַל-פִּנַּת-גָּ֑ג מֵאֵ֥שֶׁת (מדונים) מִ֝דְיָנִ֗ים וּבֵ֥ית חָֽבֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כה">כה</span>
<TF>מַ֣יִם קָ֭רִים עַל-נֶ֣פֶשׁ עֲיֵפָ֑ה וּשְׁמוּעָ֥ה ט֝וֹבָ֗ה מֵאֶ֥רֶץ מֶרְחָֽק:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כו">כו</span>
<TF>מַעְיָ֣ן נִ֭רְפָּשׂ וּמָק֣וֹר מָשְׁחָ֑ת צַ֝דִּ֗יק מָ֣ט לִפְנֵֽי-רָשָֽׁע:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כז">כז</span>
<TF>אָ֘כֹ֤ל דְּבַ֣שׁ הַרְבּ֣וֹת לֹא-ט֑וֹב וְחֵ֖קֶר כְּבֹדָ֣ם כָּבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק כה, כח">כח</span>
<TF>עִ֣יר פְּ֭רוּצָה אֵ֣ין חוֹמָ֑ה אִ֝֗ישׁ אֲשֶׁ֤ר אֵ֖ין מַעְצָ֣ר לְרוּחֽוֹ:</TF><p dir="rtl">
<h3 dir="rtl" id="a28__Proverbs, פרק כו">פרק-כו</h3><p dir="rtl">
<span dir="rtl" class="inlineHeader" id="a28__Proverbs, פרק כו, א">א</span>
<TF>כַּשֶּׁ֤לֶג | בַּקַּ֗יִץ וְכַמָּטָ֥ר בַּקָּצִ֑יר כֵּ֤ן לֹא-נָאוֶ֖ה לִכְסִ֣יל כָּבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ב">ב</span>
<TF>כַּצִּפּ֣וֹר לָ֭נוּד כַּדְּר֣וֹר לָע֑וּף כֵּ֥ן קִֽלְלַ֥ת חִ֝נָּ֗ם (לא) ל֣וֹ תָבֹֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ג">ג</span>
<TF>שׁ֣וֹט לַ֭סּוּס מֶ֣תֶג לַחֲמ֑וֹר וְ֝שֵׁ֗בֶט לְגֵ֣ו כְּסִילִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ד">ד</span>
<TF>אַל-תַּ֣עַן כְּ֭סִיל כְּאִוַּלְתּ֑וֹ פֶּֽן-תִּשְׁוֶה-לּ֥וֹ גַם-אָֽתָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ה">ה</span>
<TF>עֲנֵ֣ה כְ֭סִיל כְּאִוַּלְתּ֑וֹ פֶּן-יִהְיֶ֖ה חָכָ֣ם בְּעֵינָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ו">ו</span>
<TF>מְקַצֶּ֣ה רַ֭גְלַיִם חָמָ֣ס שֹׁתֶ֑ה שֹׁלֵ֖חַ דְּבָרִ֣ים בְּיַד-כְּסִֽיל:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ז">ז</span>
<TF>דַּלְי֣וּ שֹׁ֭קַיִם מִפִּסֵּ֑חַ וּ֝מָשָׁ֗ל בְּפִ֣י כְסִילִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ח">ח</span>
<TF>כִּצְר֣וֹר אֶ֭בֶן בְּמַרְגֵּמָ֑ה כֵּן-נוֹתֵ֖ן לִכְסִ֣יל כָּבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק כו, ט">ט</span>
<TF>ח֭וֹחַ עָלָ֣ה בְיַד-שִׁכּ֑וֹר וּ֝מָשָׁ֗ל בְּפִ֣י כְסִילִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כו, י">י</span>
<TF>רַ֥ב מְחֽוֹלֵֽל-כֹּ֑ל וְשֹׂכֵ֥ר כְּ֝סִ֗יל וְשֹׂכֵ֥ר עֹבְרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יא">יא</span>
<TF>כְּ֭כֶלֶב שָׁ֣ב עַל-קֵא֑וֹ כְּ֝סִ֗יל שׁוֹנֶ֥ה בְאִוַּלְתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יב">יב</span>
<TF>רָאִ֗יתָ אִ֭ישׁ חָכָ֣ם בְּעֵינָ֑יו תִּקְוָ֖ה לִכְסִ֣יל מִמֶּֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יג">יג</span>
<TF>אָמַ֣ר עָ֭צֵל שַׁ֣חַל בַּדָּ֑רֶךְ אֲ֝רִ֗י בֵּ֣ין הָרְחֹבֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יד">יד</span>
<TF>הַ֭דֶּלֶת תִּסּ֣וֹב עַל-צִירָ֑הּ וְ֝עָצֵ֗ל עַל-מִטָּתֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כו, טו">טו</span>
<TF>טָ֘מַ֤ן עָצֵ֣ל יָ֭דוֹ בַּצַּלָּ֑חַת נִ֝לְאָ֗ה לַֽהֲשִׁיבָ֥הּ אֶל-פִּֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כו, טז">טז</span>
<TF>חָכָ֣ם עָצֵ֣ל בְּעֵינָ֑יו מִ֝שִּׁבְעָ֗ה מְשִׁ֣יבֵי טָֽעַם:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יז">יז</span>
<TF>מַחֲזִ֥יק בְּאָזְנֵי-כָ֑לֶב עֹבֵ֥ר מִ֝תְעַבֵּ֗ר עַל-רִ֥יב לֹּֽא-לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יח">יח</span>
<TF>כְּֽ֭מִתְלַהְלֵהַּ הַיֹּרֶ֥ה זִקִּ֗ים חִצִּ֥ים וָמָֽוֶת:</TF><p dir="rtl">
<span dir="rtl" class="inlineHeader" id="a28__Proverbs, פרק כו, יט">יט</span>
<TF>כֵּֽן-אִ֭ישׁ רִמָּ֣ה אֶת-רֵעֵ֑הוּ וְ֝אָמַ֗ר הֲֽלֹא-מְשַׂחֵ֥ק אָֽנִי:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כ">כ</span>
<TF>בְּאֶ֣פֶס עֵ֭צִים תִּכְבֶּה-אֵ֑שׁ וּבְאֵ֥ין נִ֝רְגָּ֗ן יִשְׁתֹּ֥ק מָדֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כא">כא</span>
<TF>פֶּחָ֣ם לְ֭גֶחָלִים וְעֵצִ֣ים לְאֵ֑שׁ וְאִ֥ישׁ (מדונים) מִ֝דְיָנִ֗ים לְחַרְחַר-רִֽיב:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כב">כב</span>
<TF>דִּבְרֵ֣י נִ֭רְגָּן כְּמִֽתְלַהֲמִ֑ים וְ֝הֵ֗ם יָרְד֥וּ חַדְרֵי-בָֽטֶן:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כג">כג</span>
<TF>כֶּ֣סֶף סִ֭יגִים מְצֻפֶּ֣ה עַל-חָ֑רֶשׂ שְׂפָתַ֖יִם דֹּלְקִ֣ים וְלֶב-רָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כד">כד</span>
<TF>(בשפתו) בִּ֭שְׂפָתָיו יִנָּכֵ֣ר שׂוֹנֵ֑א וּ֝בְקִרְבּ֗וֹ יָשִׁ֥ית מִרְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כה">כה</span>
<TF>כִּֽי-יְחַנֵּ֣ן ק֭וֹלוֹ אַל-תַּֽאֲמֶן-בּ֑וֹ כִּ֤י שֶׁ֖בַע תּוֹעֵב֣וֹת בְּלִבּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כו">כו</span>
<TF>תִּכַּסֶּ֣ה שִׂ֭נְאָה בְּמַשָּׁא֑וֹן תִּגָּלֶ֖ה רָעָת֣וֹ בְקָהָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כז">כז</span>
<TF>כֹּֽרֶה-שַּׁ֭חַת בָּ֣הּ יִפֹּ֑ל וְגֹ֥לֵ֥ל אֶ֝בֶן אֵלָ֥יו תָּשֽׁוּב:</TF><p dir="rtl">
<span dir="rtl" class="inlineHeader" id="a28__Proverbs, פרק כו, כח">כח</span>
<TF>לְֽשׁוֹן-שֶׁ֭קֶר יִשְׂנָ֣א דַכָּ֑יו וּפֶ֥ה חָ֝לָ֗ק יַעֲשֶׂ֥ה מִדְחֶֽה:</TF><p dir="rtl">
<h3 dir="rtl" id="a28__Proverbs, פרק כז">פרק-כז</h3><p dir="rtl">
<span dir="rtl" class="inlineHeader" id="a28__Proverbs, פרק כז, א">א</span>
<TF>אַֽל-תִּ֭תְהַלֵּל בְּי֣וֹם מָחָ֑ר כִּ֤י לֹא-תֵ֝דַ֗ע מַה-יֵּ֥לֶד יֽוֹם:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ב">ב</span>
<TF>יְהַלֶּלְךָ֣ זָ֣ר וְלֹא-פִ֑יךָ נָ֝כְרִ֗י וְאַל-שְׂפָתֶֽיךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ג">ג</span>
<TF>כֹּֽבֶד-אֶ֭בֶן וְנֵ֣טֶל הַח֑וֹל וְכַ֥עַס אֱ֝וִ֗יל כָּבֵ֥ד מִשְּׁנֵיהֶֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ד">ד</span>
<TF>אַכְזְרִיּ֣וּת חֵ֭מָה וְשֶׁ֣טֶף אָ֑ף וּמִ֥י יַ֝עֲמֹד לִפְנֵ֥י קִנְאָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ה">ה</span>
<TF>ט֖וֹבָה תּוֹכַ֣חַת מְגֻלָּ֑ה מֵֽאַהֲבָ֥ה מְסֻתָּֽרֶת:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ו">ו</span>
<TF>נֶ֭אֱמָנִים פִּצְעֵ֣י אוֹהֵ֑ב וְ֝נַעְתָּר֗וֹת נְשִׁיק֥וֹת שׂוֹנֵֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ז">ז</span>
<TF>נֶ֣פֶשׁ שְׂ֭בֵעָה תָּב֣וּס נֹ֑פֶת וְנֶ֥פֶשׁ רְ֝עֵבָ֗ה כָּל-מַ֥ר מָתֽוֹק:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ח">ח</span>
<TF>כְּ֭צִפּוֹר נוֹדֶ֣דֶת מִן-קִנָּ֑הּ כֵּֽן-אִ֝֗ישׁ נוֹדֵ֥ד מִמְּקוֹמֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, ט">ט</span>
<TF>שֶׁ֣מֶן וּ֭קְטֹרֶת יְשַׂמַּֽח-לֵ֑ב וּמֶ֥תֶק רֵ֝עֵ֗הוּ מֵֽעֲצַת-נָֽפֶשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, י">י</span>
<TF>רֵֽעֲךָ֙ (ורעה) וְרֵ֪עַ אָבִ֡יךָ אַֽל-תַּעֲזֹ֗ב וּבֵ֥ית אָחִ֗יךָ אַל-תָּ֭בוֹא בְּי֣וֹם אֵידֶ֑ךָ ט֥וֹב שָׁכֵ֥ן קָ֝ר֗וֹב מֵאָ֥ח רָחֽוֹק:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יא">יא</span>
<TF>חֲכַ֣ם בְּ֭נִי וְשַׂמַּ֣ח לִבִּ֑י וְאָשִׁ֖יבָה חֹרְפִ֣י דָבָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יב">יב</span>
<TF>עָר֤וּם רָאָ֣ה רָעָ֣ה נִסְתָּ֑ר פְּ֝תָאיִ֗ם עָבְר֥וּ נֶעֱנָֽשׁוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יג">יג</span>
<TF>קַח-בִּ֭גְדוֹ כִּי-עָ֣רַב זָ֑ר וּבְעַ֖ד נָכְרִיָּ֣ה חַבְלֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יד">יד</span>
<TF>מְבָ֘רֵ֤ךְ רֵעֵ֙הוּ | בְּק֣וֹל גָּ֭דוֹל בַּבֹּ֣קֶר הַשְׁכֵּ֑ים קְ֝לָלָ֗ה תֵּחָ֥שֶׁב לֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, טו">טו</span>
<TF>דֶּ֣לֶף ט֭וֹרֵד בְּי֣וֹם סַגְרִ֑יר וְאֵ֥שֶׁת (מדונים) מִ֝דְיָנִ֗ים נִשְׁתָּוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כז, טז">טז</span>
<TF>צֹפְנֶ֥יהָ צָֽפַן-ר֑וּחַ וְשֶׁ֖מֶן יְמִינ֣וֹ יִקְרָֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יז">יז</span>
<TF>בַּרְזֶ֣ל בְּבַרְזֶ֣ל יָ֑חַד וְ֝אִ֗ישׁ יַ֣חַד פְּנֵֽי-רֵעֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יח">יח</span>
<TF>נֹצֵ֣ר תְּ֭אֵנָה יֹאכַ֣ל פִּרְיָ֑הּ וְשֹׁמֵ֖ר אֲדֹנָ֣יו יְכֻבָּֽד:</TF><p dir="rtl">
<span dir="rtl" class="inlineHeader" id="a28__Proverbs, פרק כז, יט">יט</span>
<TF>כַּ֭מַּיִם הַפָּנִ֣ים לַפָּנִ֑ים כֵּ֤ן לֵֽב-הָ֝אָדָ֗ם לָאָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כ">כ</span>
<TF>שְׁא֣וֹל (ואבדה) וַ֭אֲבַדּוֹ לֹ֣א תִשְׂבַּ֑עְנָה וְעֵינֵ֥י הָ֝אָדָ֗ם לֹ֣א תִשְׂבַּֽעְנָה:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כא">כא</span>
<TF>מַצְרֵ֣ף לַ֭כֶּסֶף וְכ֣וּר לַזָּהָ֑ב וְ֝אִ֗ישׁ לְפִ֣י מַהֲלָלֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כב">כב</span>
<TF>אִ֥ם תִּכְתּֽוֹשׁ-אֶת-הָאֱוִ֙יל | בַּֽמַּכְתֵּ֡שׁ בְּת֣וֹךְ הָ֭רִיפוֹת בַּֽעֱלִ֑י לֹא-תָס֥וּר מֵ֝עָלָ֗יו אִוַּלְתּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כג">כג</span>
<TF>יָדֹ֣עַ תֵּ֭דַע פְּנֵ֣י צֹאנֶ֑ךָ שִׁ֥ית לִ֝בְּךָ֗ לַעֲדָרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כד">כד</span>
<TF>כִּ֤י לֹ֣א לְעוֹלָ֣ם חֹ֑סֶן וְאִם-נֵ֝֗זֶר לְד֣וֹר (דור) וָדֽוֹר:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כה">כה</span>
<TF>גָּלָ֣ה חָ֭צִיר וְנִרְאָה-דֶ֑שֶׁא וְ֝נֶאֶסְפ֗וּ עִשְּׂב֥וֹת הָרִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כו">כו</span>
<TF>כְּבָשִׂ֥ים לִלְבוּשֶׁ֑ךָ וּמְחִ֥יר שָׂ֝דֶ֗ה עַתּוּדִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כז, כז">כז</span>
<TF>וְדֵ֤י | חֲלֵ֬ב עִזִּ֗ים לְֽ֭לַחְמְךָ לְלֶ֣חֶם בֵּיתֶ֑ךָ וְ֝חַיִּ֗ים לְנַעֲרוֹתֶֽיךָ:</TF><p dir="rtl">
<h3 dir="rtl" id="a28__Proverbs, פרק כח">פרק-כח</h3><p dir="rtl">
<span dir="rtl" class="inlineHeader" id="a28__Proverbs, פרק כח, א">א</span>
<TF>נָ֣סוּ וְאֵין-רֹדֵ֣ף רָשָׁ֑ע וְ֝צַדִּיקִ֗ים כִּכְפִ֥יר יִבְטָֽח:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ב">ב</span>
<TF>בְּפֶ֣שַֽׁע אֶ֭רֶץ רַבִּ֣ים שָׂרֶ֑יהָ וּבְאָדָ֥ם מֵבִ֥ין יֹ֝דֵ֗עַ כֵּ֣ן יַאֲרִֽיךְ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ג">ג</span>
<TF>גֶּ֣בֶר רָ֭שׁ וְעֹשֵׁ֣ק דַּלִּ֑ים מָטָ֥ר סֹ֝חֵ֗ף וְאֵ֣ין לָֽחֶם:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ד">ד</span>
<TF>עֹזְבֵ֣י ת֭וֹרָה יְהַֽלְל֣וּ רָשָׁ֑ע וְשֹׁמְרֵ֥י ת֝וֹרָ֗ה יִתְגָּ֥רוּ בָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ה">ה</span>
<TF>אַנְשֵׁי-רָ֭ע לֹא-יָבִ֣ינוּ מִשְׁפָּ֑ט וּמְבַקְשֵׁ֥י יְ֝הוָ֗ה יָבִ֥ינוּ כֹֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ו">ו</span>
<TF>טֽוֹב-רָ֭שׁ הוֹלֵ֣ךְ בְּתֻמּ֑וֹ מֵעִקֵּ֥שׁ דְּ֝רָכַ֗יִם וְה֣וּא עָשִֽׁיר:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ז">ז</span>
<TF>נוֹצֵ֣ר תּ֭וֹרָה בֵּ֣ן מֵבִ֑ין וְרֹעֶה זֽ֝וֹלְלִ֗ים יַכְלִ֥ים אָבִֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ח">ח</span>
<TF>מַרְבֶּ֣ה ה֭וֹנוֹ בְּנֶ֣שֶׁךְ (ובתרבית) וְתַרְבִּ֑ית לְחוֹנֵ֖ן דַּלִּ֣ים יִקְבְּצֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, ט">ט</span>
<TF>מֵסִ֣יר אָ֭זְנוֹ מִשְּׁמֹ֣עַ תּוֹרָ֑ה גַּֽם-תְּ֝פִלָּת֗וֹ תּוֹעֵבָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כח, י">י</span>
<TF>מַשְׁגֶּ֤ה יְשָׁרִ֙ים | בְּדֶ֥רֶךְ רָ֗ע בִּשְׁחוּת֥וֹ הֽוּא-יִפּ֑וֹל וּ֝תְמִימִ֗ים יִנְחֲלוּ-טֽוֹב:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יא">יא</span>
<TF>חָכָ֣ם בְּ֭עֵינָיו אִ֣ישׁ עָשִׁ֑יר וְדַ֖ל מֵבִ֣ין יַחְקְרֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יב">יב</span>
<TF>בַּעֲלֹ֣ץ צַ֭דִּיקִים רַבָּ֣ה תִפְאָ֑רֶת וּבְק֥וּם רְ֝שָׁעִ֗ים יְחֻפַּ֥שׂ אָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יג">יג</span>
<TF>מְכַסֶּ֣ה פְ֭שָׁעָיו לֹ֣א יַצְלִ֑יחַ וּמוֹדֶ֖ה וְעֹזֵ֣ב יְרֻחָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יד">יד</span>
<TF>אַשְׁרֵ֣י אָ֭דָם מְפַחֵ֣ד תָּמִ֑יד וּמַקְשֶׁ֥ה לִ֝בּ֗וֹ יִפּ֥וֹל בְּרָעָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כח, טו">טו</span>
<TF>אֲרִי-נֹ֭הֵם וְדֹ֣ב שׁוֹקֵ֑ק מֹשֵׁ֥ל רָ֝שָׁ֗ע עַ֣ל עַם-דָּֽל:</TF><p dir="rtl">
<span dir="rtl" class="inlineHeader" id="a28__Proverbs, פרק כח, טז">טז</span>
<TF>נָגִ֗יד חֲסַ֣ר תְּ֭בוּנוֹת וְרַ֥ב מַעֲשַׁקּ֑וֹת (שנאי) שֹׂ֥נֵא בֶ֝֗צַע יַאֲרִ֥יךְ יָמִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יז">יז</span>
<TF>אָ֭דָם עָשֻׁ֣ק בְּדַם-נָ֑פֶשׁ עַד-בּ֥וֹר יָ֝נ֗וּס אַל-יִתְמְכוּ-בֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יח">יח</span>
<TF>הוֹלֵ֣ךְ תָּ֭מִים יִוָּשֵׁ֑עַ וְנֶעְקַ֥שׁ דְּ֝רָכַ֗יִם יִפּ֥וֹל בְּאֶחָֽת:</TF><p dir="rtl">
<span dir="rtl" class="inlineHeader" id="a28__Proverbs, פרק כח, יט">יט</span>
<TF>עֹבֵ֣ד אַ֭דְמָתוֹ יִֽשְׂבַּֽע-לָ֑חֶם וּמְרַדֵּ֥ף רֵ֝קִ֗ים יִֽשְׂבַּֽע-רִֽישׁ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כ">כ</span>
<TF>אִ֣ישׁ אֱ֭מוּנוֹת רַב-בְּרָכ֑וֹת וְאָ֥ץ לְ֝הַעֲשִׁ֗יר לֹ֣א יִנָּקֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כא">כא</span>
<TF>הַֽכֵּר-פָּנִ֥ים לֹא-ט֑וֹב וְעַל-פַּת-לֶ֝֗חֶם יִפְשַׁע-גָּֽבֶר:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כב">כב</span>
<TF>נִֽבֳהָ֥ל לַה֗וֹן אִ֭ישׁ רַ֣ע עָ֑יִן וְלֹֽא-יֵ֝דַע כִּי-חֶ֥סֶר יְבֹאֶֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כג">כג</span>
<TF>מ֘וֹכִ֤יחַ אָדָ֣ם אַ֭חֲרַי חֵ֣ן יִמְצָ֑א מִֽמַּחֲלִ֥יק לָשֽׁוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כד">כד</span>
<TF>גּוֹזֵ֤ל | אָ֘בִ֤יו וְאִמּ֗וֹ וְאֹמֵ֥ר אֵֽין-פָּ֑שַׁע חָבֵ֥ר ה֝֗וּא לְאִ֣ישׁ מַשְׁחִֽית:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כה">כה</span>
<TF>רְחַב-נֶ֭פֶשׁ יְגָרֶ֣ה מָד֑וֹן וּבוֹטֵ֖חַ עַל-יְהוָ֣ה יְדֻשָּֽׁן:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כו">כו</span>
<TF>בּוֹטֵ֣חַ בְּ֭לִבּוֹ ה֣וּא כְסִ֑יל וְהוֹלֵ֥ךְ בְּ֝חָכְמָ֗ה ה֣וּא יִמָּלֵֽט:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כז">כז</span>
<TF>נוֹתֵ֣ן לָ֭רָשׁ אֵ֣ין מַחְס֑וֹר וּמַעְלִ֥ים עֵ֝ינָ֗יו רַב-מְאֵרֽוֹת:</TF><p dir="rtl">
<span dir="rtl" class="inlineHeader" id="a28__Proverbs, פרק כח, כח">כח</span>
<TF>בְּק֣וּם רְ֭שָׁעִים יִסָּתֵ֣ר אָדָ֑ם וּ֝בְאָבְדָ֗ם יִרְבּ֥וּ צַדִּיקִֽים:</TF><p dir="rtl">
<h3 dir="rtl" id="a28__Proverbs, פרק כט">פרק-כט</h3><p dir="rtl">
<span dir="rtl" class="inlineHeader" id="a28__Proverbs, פרק כט, א">א</span>
<TF>אִ֣ישׁ תּ֭וֹכָחוֹת מַקְשֶׁה-עֹ֑רֶף פֶּ֥תַע יִ֝שָּׁבֵ֗ר וְאֵ֣ין מַרְפֵּֽא:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ב">ב</span>
<TF>בִּרְב֣וֹת צַ֭דִּיקִים יִשְׂמַ֣ח הָעָ֑ם וּבִמְשֹׁ֥ל רָ֝שָׁ֗ע יֵאָ֥נַֽח עָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ג">ג</span>
<TF>אִֽישׁ-אֹהֵ֣ב חָ֭כְמָה יְשַׂמַּ֣ח אָבִ֑יו וְרֹעֶ֥ה ז֝וֹנ֗וֹת יְאַבֶּד-הֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ד">ד</span>
<TF>מֶ֗לֶךְ בְּ֭מִשְׁפָּט יַעֲמִ֣יד אָ֑רֶץ וְאִ֖ישׁ תְּרוּמ֣וֹת יֶֽהֶרְסֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ה">ה</span>
<TF>גֶּ֭בֶר מַחֲלִ֣יק עַל-רֵעֵ֑הוּ רֶ֝֗שֶׁת פּוֹרֵ֥שׂ עַל-פְּעָמָֽיו:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ו">ו</span>
<TF>בְּפֶ֤שַֽׁע אִ֣ישׁ רָ֣ע מוֹקֵ֑שׁ וְ֝צַדִּ֗יק יָר֥וּן וְשָׂמֵֽחַ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ז">ז</span>
<TF>יֹדֵ֣עַ צַ֭דִּיק דִּ֣ין דַּלִּ֑ים רָ֝שָׁ֗ע לֹא-יָבִ֥ין דָּֽעַת:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ח">ח</span>
<TF>אַנְשֵׁ֣י לָ֭צוֹן יָפִ֣יחוּ קִרְיָ֑ה וַ֝חֲכָמִ֗ים יָשִׁ֥יבוּ אָֽף:</TF><p dir="rtl">
<span dir="rtl" class="inlineHeader" id="a28__Proverbs, פרק כט, ט">ט</span>
<TF>אִֽישׁ-חָכָ֗ם נִ֭שְׁפָּט אֶת-אִ֣ישׁ אֱוִ֑יל וְרָגַ֥ז וְ֝שָׂחַ֗ק וְאֵ֣ין נָֽחַת:</TF><p dir="rtl">
<span dir="rtl" class="inlineHeader" id="a28__Proverbs, פרק כט, י">י</span>
<TF>אַנְשֵׁ֣י דָ֭מִים יִשְׂנְאוּ-תָ֑ם וִֽ֝ישָׁרִ֗ים יְבַקְשׁ֥וּ נַפְשֽׁוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יא">יא</span>
<TF>כָּל-ר֭וּחוֹ יוֹצִ֣יא כְסִ֑יל וְ֝חָכָ֗ם בְּאָח֥וֹר יְשַׁבְּחֶֽנָּה:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יב">יב</span>
<TF>מֹ֭שֵׁל מַקְשִׁ֣יב עַל-דְּבַר-שָׁ֑קֶר כָּֽל-מְשָׁרְתָ֥יו רְשָׁעִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יג">יג</span>
<TF>רָ֤שׁ וְאִ֣ישׁ תְּכָכִ֣ים נִפְגָּ֑שׁוּ מֵ֤אִיר-עֵינֵ֖י שְׁנֵיהֶ֣ם יְהוָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יד">יד</span>
<TF>מֶ֤לֶךְ שׁוֹפֵ֣ט בֶּֽאֱמֶ֣ת דַּלִּ֑ים כִּ֝סְא֗וֹ לָעַ֥ד יִכּֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כט, טו">טו</span>
<TF>שֵׁ֣בֶט וְ֭תוֹכַחַת יִתֵּ֣ן חָכְמָ֑ה וְנַ֥עַר מְ֝שֻׁלָּ֗ח מֵבִ֥ישׁ אִמּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, טז">טז</span>
<TF>בִּרְב֣וֹת רְ֭שָׁעִים יִרְבֶּה-פָּ֑שַׁע וְ֝צַדִּיקִ֗ים בְּֽמַפַּלְתָּ֥ם יִרְאֽוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יז">יז</span>
<TF>יַסֵּ֣ר בִּ֭נְךָ וִֽינִיחֶ֑ךָ וְיִתֵּ֖ן מַעֲדַנִּ֣ים לְנַפְשֶֽׁךָ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יח">יח</span>
<TF>בְּאֵ֣ין חָ֭זוֹן יִפָּ֣רַֽע עָ֑ם וְשֹׁמֵ֖ר תּוֹרָ֣ה אַשְׁרֵֽהוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, יט">יט</span>
<TF>בִּ֭דְבָרִים לֹא-יִוָּ֣סֶר עָ֑בֶד כִּֽי-יָ֝בִ֗ין וְאֵ֣ין מַעֲנֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כ">כ</span>
<TF>חָזִ֗יתָ אִ֭ישׁ אָ֣ץ בִּדְבָרָ֑יו תִּקְוָ֖ה לִכְסִ֣יל מִמֶּֽנּוּ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כא">כא</span>
<TF>מְפַנֵּ֣ק מִנֹּ֣עַר עַבְדּ֑וֹ וְ֝אַחֲרִית֗וֹ יִהְיֶ֥ה מָנֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כב">כב</span>
<TF>אִֽישׁ-אַ֭ף יְגָרֶ֣ה מָד֑וֹן וּבַ֖עַל חֵמָ֣ה רַב-פָּֽשַׁע:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כג">כג</span>
<TF>גַּאֲוַ֣ת אָ֭דָם תַּשְׁפִּילֶ֑נּוּ וּשְׁפַל-ר֝֗וּחַ יִתְמֹ֥ךְ כָּבֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כד">כד</span>
<TF>חוֹלֵ֣ק עִם-גַּ֭נָּב שׂוֹנֵ֣א נַפְשׁ֑וֹ אָלָ֥ה יִ֝שְׁמַ֗ע וְלֹ֣א יַגִּֽיד:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כה">כה</span>
<TF>חֶרְדַּ֣ת אָ֭דָם יִתֵּ֣ן מוֹקֵ֑שׁ וּבוֹטֵ֖חַ בַּיהוָ֣ה יְשֻׂגָּֽב:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כו">כו</span>
<TF>רַ֭בִּים מְבַקְשִׁ֣ים פְּנֵי-מוֹשֵׁ֑ל וּ֝מֵיְהוָ֗ה מִשְׁפַּט-אִֽישׁ:</TF><p dir="rtl">
<span dir="rtl" class="inlineHeader" id="a28__Proverbs, פרק כט, כז">כז</span>
<TF>תּוֹעֲבַ֣ת צַ֭דִּיקִים אִ֣ישׁ עָ֑וֶל וְתוֹעֲבַ֖ת רָשָׁ֣ע יְשַׁר-דָּֽרֶךְ:</TF><p dir="rtl">
<h3 dir="rtl" id="a28__Proverbs, פרק ל">פרק-ל</h3><p dir="rtl">
<span dir="rtl" class="inlineHeader" id="a28__Proverbs, פרק ל, א">א</span>
<TF>דִּבְרֵ֤י | אָג֥וּר בִּן-יָקֶ֗ה הַמַּ֫שָּׂ֥א נְאֻ֣ם הַ֭גֶּבֶר לְאִֽיתִיאֵ֑ל לְאִ֖יתִיאֵ֣ל וְאֻכָֽל:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ב">ב</span>
<TF>כִּ֤י בַ֣עַר אָנֹכִ֣י מֵאִ֑ישׁ וְלֹֽא-בִינַ֖ת אָדָ֣ם לִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ג">ג</span>
<TF>וְלֹֽא-לָמַ֥דְתִּי חָכְמָ֑ה וְדַ֖עַת קְדֹשִׁ֣ים אֵדָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ד">ד</span>
<TF>מִ֤י עָלָֽה-שָׁמַ֙יִם | וַיֵּרַ֡ד מִ֤י אָֽסַף-ר֙וּחַ | בְּחָפְנָ֡יו מִ֤י צָֽרַר-מַ֙יִם | בַּשִּׂמְלָ֗ה מִ֭י הֵקִ֣ים כָּל-אַפְסֵי-אָ֑רֶץ מַה-שְּׁמ֥וֹ וּמַֽה-שֶּׁם-בְּ֝נ֗וֹ כִּ֣י תֵדָֽע:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ה">ה</span>
<TF>כָּל-אִמְרַ֣ת אֱל֣וֹהַּ צְרוּפָ֑ה מָגֵ֥ן ה֝֗וּא לַֽחֹסִ֥ים בּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ו">ו</span>
<TF>אַל-תּ֥וֹסְףְּ עַל-דְּבָרָ֑יו פֶּן-יוֹכִ֖יחַ בְּךָ֣ וְנִכְזָֽבְתָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ז">ז</span>
<TF>שְׁ֭תַּיִם שָׁאַ֣לְתִּי מֵאִתָּ֑ךְ אַל-תִּמְנַ֥ע מִ֝מֶּ֗נִּי בְּטֶ֣רֶם אָמֽוּת:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ח">ח</span>
<TF>שָׁ֤וְא | וּֽדְבַר-כָּזָ֡ב הַרְחֵ֬ק מִמֶּ֗נִּי רֵ֣אשׁ וָ֭עֹשֶׁר אַל-תִּֽתֶּן-לִ֑י הַ֝טְרִיפֵ֗נִי לֶ֣חֶם חֻקִּֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ט">ט</span>
<TF>פֶּ֥ן אֶשְׂבַּ֙ע | וְכִחַשְׁתִּי֮ וְאָמַ֗רְתִּי מִ֥י יְה֫וָ֥ה וּפֶֽן-אִוָּרֵ֥שׁ וְגָנַ֑בְתִּי וְ֝תָפַ֗שְׂתִּי שֵׁ֣ם אֱלֹהָֽי:</TF><p dir="rtl">
<span dir="rtl" class="inlineHeader" id="a28__Proverbs, פרק ל, י">י</span>
<TF>אַל-תַּלְשֵׁ֣ן עֶ֭בֶד אֶל-(אדנו) אֲדֹנָ֑יו פֶּֽן-יְקַלֶּלְךָ֥ וְאָשָֽׁמְתָּ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יא">יא</span>
<TF>דּ֭וֹר אָבִ֣יו יְקַלֵּ֑ל וְאֶת-אִ֝מּ֗וֹ לֹ֣א יְבָרֵֽךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יב">יב</span>
<TF>דּ֭וֹר טָה֣וֹר בְּעֵינָ֑יו וּ֝מִצֹּאָת֗וֹ לֹ֣א רֻחָֽץ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יג">יג</span>
<TF>דּ֭וֹר מָה-רָמ֣וּ עֵינָ֑יו וְ֝עַפְעַפָּ֗יו יִנָּשֵֽׂאוּ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יד">יד</span>
<TF>דּ֤וֹר | חֲרָב֣וֹת שִׁנָּיו֮ וּֽמַאֲכָל֪וֹת מְֽתַלְּעֹ֫תָ֥יו לֶאֱכֹ֣ל עֲנִיִּ֣ים מֵאֶ֑רֶץ וְ֝אֶבְיוֹנִ֗ים מֵאָדָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ל, טו">טו</span>
<TF>לַֽעֲלוּקָ֙ה | שְׁתֵּ֥י בָנוֹת֮ הַ֤ב | הַ֥ב שָׁל֣וֹשׁ הֵ֭נָּה לֹ֣א תִשְׂבַּ֑עְנָה אַ֝רְבַּ֗ע לֹא-אָ֥מְרוּ הֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק ל, טז">טז</span>
<TF>שְׁאוֹל֮ וְעֹ֪צֶ֫ר רָ֥חַם אֶ֭רֶץ לֹא-שָׂ֣בְעָה מַּ֑יִם וְ֝אֵ֗שׁ לֹא-אָ֥מְרָה הֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יז">יז</span>
<TF>עַ֤יִן | תִּֽלְעַ֣ג לְאָב֮ וְתָב֪וּז לִֽיקֲּהַ֫ת-אֵ֥ם יִקְּר֥וּהָ עֹרְבֵי-נַ֑חַל וְֽיֹאכְל֥וּהָ בְנֵי-נָֽשֶׁר:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יח">יח</span>
<TF>שְׁלֹשָׁ֣ה הֵ֭מָּה נִפְלְא֣וּ מִמֶּ֑נִּי (וארבע) וְ֝אַרְבָּעָ֗ה לֹ֣א יְדַעְתִּֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ל, יט">יט</span>
<TF>דֶּ֤רֶךְ הַנֶּ֙שֶׁר | בַּשָּׁמַיִם֮ דֶּ֥רֶךְ נָחָ֗שׁ עֲלֵ֫י צ֥וּר דֶּֽרֶךְ-אֳנִיָּ֥ה בְלֶב-יָ֑ם וְדֶ֖רֶךְ גֶּ֣בֶר בְּעַלְמָֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כ">כ</span>
<TF>כֵּ֤ן | דֶּ֥רֶךְ אִשָּׁ֗ה מְנָ֫אָ֥פֶת אָ֭כְלָה וּמָ֣חֲתָה פִ֑יהָ וְ֝אָמְרָ֗ה לֹֽא-פָעַ֥לְתִּי אָֽוֶן:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כא">כא</span>
<TF>תַּ֣חַת שָׁ֭לוֹשׁ רָ֣גְזָה אֶ֑רֶץ וְתַ֥חַת אַ֝רְבַּ֗ע לֹא-תוּכַ֥ל שְׂאֵֽת:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כב">כב</span>
<TF>תַּֽחַת-עֶ֭בֶד כִּ֣י יִמְל֑וֹךְ וְ֝נָבָ֗ל כִּ֣י יִֽשְׂבַּֽע-לָֽחֶם:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כג">כג</span>
<TF>תַּ֣חַת שְׂ֭נוּאָה כִּ֣י תִבָּעֵ֑ל וְ֝שִׁפְחָ֗ה כִּֽי-תִירַ֥שׁ גְּבִרְתָּֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כד">כד</span>
<TF>אַרְבָּ֣עָה הֵ֭ם קְטַנֵּי-אָ֑רֶץ וְ֝הֵ֗מָּה חֲכָמִ֥ים מְחֻכָּמִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כה">כה</span>
<TF>הַ֭נְּמָלִים עַ֣ם לֹא-עָ֑ז וַיָּכִ֖ינוּ בַקַּ֣יִץ לַחְמָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כו">כו</span>
<TF>שְׁ֭פַנִּים עַ֣ם לֹא-עָצ֑וּם וַיָּשִׂ֖ימוּ בַסֶּ֣לַע בֵּיתָֽם:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כז">כז</span>
<TF>מֶ֭לֶךְ אֵ֣ין לָאַרְבֶּ֑ה וַיֵּצֵ֖א חֹצֵ֣ץ כֻּלּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כח">כח</span>
<TF>שְׂ֭מָמִית בְּיָדַ֣יִם תְּתַפֵּ֑שׂ וְ֝הִ֗יא בְּהֵ֣יכְלֵי מֶֽלֶךְ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, כט">כט</span>
<TF>שְׁלֹשָׁ֣ה הֵ֭מָּה מֵיטִ֣יבֵי צָ֑עַד וְ֝אַרְבָּעָ֗ה מֵיטִ֥בֵי לָֽכֶת:</TF><p dir="rtl">
<span dir="rtl" class="inlineHeader" id="a28__Proverbs, פרק ל, ל">ל</span>
<TF>לַ֭יִשׁ גִּבּ֣וֹר בַּבְּהֵמָ֑ה וְלֹא-יָ֝שׁ֗וּב מִפְּנֵי-כֹֽל:</TF><p dir="rtl">
<span dir="rtl" class="inlineHeader" id="a28__Proverbs, פרק ל, לא">לא</span>
<TF>זַרְזִ֣יר מָתְנַ֣יִם אוֹ-תָ֑יִשׁ וּ֝מֶ֗לֶךְ אַלְק֥וּם עִמּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק ל, לב">לב</span>
<TF>אִם-נָבַ֥לְתָּ בְהִתְנַשֵּׂ֑א וְאִם-זַ֝מּ֗וֹתָ יָ֣ד לְפֶֽה:</TF><p dir="rtl">
<span dir="rtl" class="inlineHeader" id="a28__Proverbs, פרק ל, לג">לג</span>
<TF>כִּ֤י מִ֪יץ חָלָ֡ב י֘וֹצִ֤יא חֶמְאָ֗ה וּֽמִיץ-אַ֭ף י֣וֹצִיא דָ֑ם וּמִ֥יץ אַ֝פַּ֗יִם י֣וֹצִיא רִֽיב:</TF><p dir="rtl">
<h3 dir="rtl" id="a28__Proverbs, פרק לא">פרק-לא</h3><p dir="rtl">
<span dir="rtl" class="inlineHeader" id="a28__Proverbs, פרק לא, א">א</span>
<TF>דִּ֭בְרֵי לְמוּאֵ֣ל מֶ֑לֶךְ מַ֝שָּׂ֗א אֲֽשֶׁר-יִסְּרַ֥תּוּ אִמּֽוֹ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ב">ב</span>
<TF>מַה-בְּ֭רִי וּמַֽה-בַּר-בִּטְנִ֑י וּ֝מֶה בַּר-נְדָרָֽי:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ג">ג</span>
<TF>אַל-תִּתֵּ֣ן לַנָּשִׁ֣ים חֵילֶ֑ךָ וּ֝דְרָכֶ֗יךָ לַֽמְח֥וֹת מְלָכִֽין:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ד">ד</span>
<TF>אַ֤ל לַֽמְלָכִ֙ים | לְֽמוֹאֵ֗ל אַ֣ל לַֽמְלָכִ֣ים שְׁתוֹ-יָ֑יִן וּ֝לְרוֹזְנִ֗ים (או) אֵ֣י שֵׁכָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ה">ה</span>
<TF>פֶּן-יִ֭שְׁתֶּה וְיִשְׁכַּ֣ח מְחֻקָּ֑ק וִֽ֝ישַׁנֶּה דִּ֣ין כָּל-בְּנֵי-עֹֽנִי:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ו">ו</span>
<TF>תְּנוּ-שֵׁכָ֣ר לְאוֹבֵ֑ד וְ֝יַיִן לְמָ֣רֵי נָֽפֶשׁ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ז">ז</span>
<TF>יִ֭שְׁתֶּה וְיִשְׁכַּ֣ח רִישׁ֑וֹ וַ֝עֲמָל֗וֹ לֹ֣א יִזְכָּר-עֽוֹד:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ח">ח</span>
<TF>פְּתַח-פִּ֥יךָ לְאִלֵּ֑ם אֶל-דִּ֝֗ין כָּל-בְּנֵ֥י חֲלֽוֹף:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ט">ט</span>
<TF>פְּתַח-פִּ֥יךָ שְׁפָט-צֶ֑דֶק וְ֝דִ֗ין עָנִ֥י וְאֶבְיֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק לא, י">י</span>
<TF>אֵֽשֶׁת-חַ֭יִל מִ֣י יִמְצָ֑א וְרָחֹ֖ק מִפְּנִינִ֣ים מִכְרָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יא">יא</span>
<TF>בָּ֣טַח בָּ֭הּ לֵ֣ב בַּעְלָ֑הּ וְ֝שָׁלָ֗ל לֹ֣א יֶחְסָֽר:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יב">יב</span>
<TF>גְּמָלַ֣תְהוּ ט֣וֹב וְלֹא-רָ֑ע כֹּ֝֗ל יְמֵ֣י חַיֶּֽיה:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יג">יג</span>
<TF>דָּ֭רְשָׁה צֶ֣מֶר וּפִשְׁתִּ֑ים וַ֝תַּ֗עַשׂ בְּחֵ֣פֶץ כַּפֶּֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יד">יד</span>
<TF>הָ֭יְתָה כָּאֳנִיּ֣וֹת סוֹחֵ֑ר מִ֝מֶּרְחָ֗ק תָּבִ֥יא לַחְמָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, טו">טו</span>
<TF>וַתָּ֤קָם | בְּע֬וֹד לַ֗יְלָה וַתִּתֵּ֣ן טֶ֣רֶף לְבֵיתָ֑הּ וְ֝חֹ֗ק לְנַעֲרֹתֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, טז">טז</span>
<TF>זָמְמָ֣ה שָׂ֭דֶה וַתִּקָּחֵ֑הוּ מִפְּרִ֥י כַ֝פֶּ֗יהָ (נטע) נָ֣טְעָה כָּֽרֶם:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יז">יז</span>
<TF>חָֽגְרָ֣ה בְע֣וֹז מָתְנֶ֑יהָ וַ֝תְּאַמֵּ֗ץ זְרֹעוֹתֶֽיהָ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יח">יח</span>
<TF>טָ֭עֲמָה כִּי-ט֣וֹב סַחְרָ֑הּ לֹֽא-יִכְבֶּ֖ה (בליל) בַלַּ֣יְלָה נֵרָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, יט">יט</span>
<TF>יָ֭דֶיהָ שִׁלְּחָ֣ה בַכִּישׁ֑וֹר וְ֝כַפֶּ֗יהָ תָּ֣מְכוּ פָֽלֶךְ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כ">כ</span>
<TF>כַּ֭פָּהּ פָּרְשָׂ֣ה לֶעָנִ֑י וְ֝יָדֶ֗יהָ שִׁלְּחָ֥ה לָֽאֶבְיֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כא">כא</span>
<TF>לֹא-תִירָ֣א לְבֵיתָ֣הּ מִשָּׁ֑לֶג כִּ֥י כָל-בֵּ֝יתָ֗הּ לָבֻ֥שׁ שָׁנִֽים:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כב">כב</span>
<TF>מַרְבַדִּ֥ים עָֽשְׂתָה-לָּ֑הּ שֵׁ֖שׁ וְאַרְגָּמָ֣ן לְבוּשָֽׁהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כג">כג</span>
<TF>נוֹדָ֣ע בַּשְּׁעָרִ֣ים בַּעְלָ֑הּ בְּ֝שִׁבְתּ֗וֹ עִם-זִקְנֵי-אָֽרֶץ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כד">כד</span>
<TF>סָדִ֣ין עָ֭שְׂתָה וַתִּמְכֹּ֑ר וַ֝חֲג֗וֹר נָתְנָ֥ה לַֽכְּנַעֲנִֽי:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כה">כה</span>
<TF>עֹז-וְהָדָ֥ר לְבוּשָׁ֑הּ וַ֝תִּשְׂחַ֗ק לְי֣וֹם אַחֲרֽוֹן:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כו">כו</span>
<TF>פִּ֭יהָ פָּתְחָ֣ה בְחָכְמָ֑ה וְתֽוֹרַת-חֶ֝֗סֶד עַל-לְשׁוֹנָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כז">כז</span>
<TF>צ֭וֹפִיָּה הֲלִיכ֣וֹת בֵּיתָ֑הּ וְלֶ֥חֶם עַ֝צְל֗וּת לֹ֣א תֹאכֵֽל:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כח">כח</span>
<TF>קָ֣מוּ בָ֭נֶיהָ וַֽיְאַשְּׁר֑וּהָ בַּ֝עְלָ֗הּ וַֽיְהַֽלְלָֽהּ:</TF><p dir="rtl">
<span dir="rtl" class="inlineHeader" id="a28__Proverbs, פרק לא, כט">כט</span>
<TF>רַבּ֣וֹת בָּ֭נוֹת עָ֣שׂוּ חָ֑יִל וְ֝אַ֗תְּ עָלִ֥ית עַל-כֻּלָּֽנָה:</TF><p dir="rtl">
<span dir="rtl" class="inlineHeader" id="a28__Proverbs, פרק לא, ל">ל</span>
<TF>שֶׁ֣קֶר הַ֭חֵן וְהֶ֣בֶל הַיֹּ֑פִי אִשָּׁ֥ה יִרְאַת-יְ֝הוָ֗ה הִ֣יא תִתְהַלָּֽל:</TF><p dir="rtl">
<span dir="rtl" class="inlineHeader" id="a28__Proverbs, פרק לא, לא">לא</span>
<TF>תְּנוּ-לָ֭הּ מִפְּרִ֣י יָדֶ֑יהָ וִֽיהַלְל֖וּהָ בַשְּׁעָרִ֣ים מַעֲשֶֽׂיהָ:</TF> <B>(פפפ)</B><p dir="rtl">
