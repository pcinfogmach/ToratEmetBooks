
<h3 dir="rtl" id="a27_Psalms, פרק א">פרק-א</h3><p dir="rtl">
<span dir="rtl" class="inlineHeader" id="a27_Psalms, פרק א, א">א</span>
אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים וּבְדֶרֶךְ חַטָּאִים לֹא עָמָד וּבְמוֹשַׁב לֵצִים לֹא יָשָׁב:<p dir="rtl">
<span dir="rtl" class="inlineHeader" id="a27_Psalms, פרק א, ב">ב</span>
כִּי אִם בְּתוֹרַת יְהוָה חֶפְצוֹ וּבְתוֹרָתוֹ יֶהְגֶּה יוֹמָם וָלָיְלָה:<p dir="rtl">
<span dir="rtl" class="inlineHeader" id="a27_Psalms, פרק א, ג">ג</span>
וְהָיָה כְּעֵץ שָׁתוּל עַל פַּלְגֵי מָיִם אֲשֶׁר פִּרְיוֹ יִתֵּן בְּעִתּוֹ וְעָלֵהוּ לֹא יִבּוֹל וְכֹל אֲשֶׁר יַעֲשֶׂה יַצְלִיחַ:<p dir="rtl">
<span dir="rtl" class="inlineHeader" id="a27_Psalms, פרק א, ד">ד</span>
לֹא כֵן הָרְשָׁעִים כִּי אִם כַּמֹּץ אֲשֶׁר תִּדְּפֶנּוּ רוּחַ:<p dir="rtl">
<span dir="rtl" class="inlineHeader" id="a27_Psalms, פרק א, ה">ה</span>
עַל כֵּן לֹא יָקֻמוּ רְשָׁעִים בַּמִּשְׁפָּט וְחַטָּאִים בַּעֲדַת צַדִּיקִים:<p dir="rtl">
<span dir="rtl" class="inlineHeader" id="a27_Psalms, פרק א, ו">ו</span>
כִּי יוֹדֵעַ יְהוָה דֶּרֶךְ צַדִּיקִים וְדֶרֶךְ רְשָׁעִים תֹּאבֵד: <B>(פ)</B><p dir="rtl">
<h3 dir="rtl" id="a27_Psalms, פרק ב">פרק-ב</h3><p dir="rtl">
<span dir="rtl" class="inlineHeader" id="a27_Psalms, פרק ב, א">א</span>
לָמָּה רָגְשׁוּ גוֹיִם וּלְאֻמִּים יֶהְגּוּ רִיק:<p dir="rtl">
<span dir="rtl" class="inlineHeader" id="a27_Psalms, פרק ב, ב">ב</span>
יִתְיַצְּבוּ מַלְכֵי אֶרֶץ וְרוֹזְנִים נוֹסְדוּ יָחַד עַל יְהוָה וְעַל מְשִׁיחוֹ:<p dir="rtl">
<span dir="rtl" class="inlineHeader" id="a27_Psalms, פרק ב, ג">ג</span>
נְנַתְּקָה אֶת מוֹסְרוֹתֵימוֹ וְנַשְׁלִיכָה מִמֶּנּוּ עֲבֹתֵימוֹ:<p dir="rtl">
<span dir="rtl" class="inlineHeader" id="a27_Psalms, פרק ב, ד">ד</span>
יוֹשֵׁב בַּשָּׁמַיִם יִשְׂחָק אֲדֹנָי יִלְעַג לָמוֹ:<p dir="rtl">
<span dir="rtl" class="inlineHeader" id="a27_Psalms, פרק ב, ה">ה</span>
אָז יְדַבֵּר אֵלֵימוֹ בְאַפּוֹ וּבַחֲרוֹנוֹ יְבַהֲלֵמוֹ:<p dir="rtl">
<span dir="rtl" class="inlineHeader" id="a27_Psalms, פרק ב, ו">ו</span>
וַאֲנִי נָסַכְתִּי מַלְכִּי עַל צִיּוֹן הַר קָדְשִׁי:<p dir="rtl">
<span dir="rtl" class="inlineHeader" id="a27_Psalms, פרק ב, ז">ז</span>
אֲסַפְּרָה אֶל חֹק יְהוָה אָמַר אֵלַי בְּנִי אַתָּה אֲנִי הַיּוֹם יְלִדְתִּיךָ:<p dir="rtl">
<span dir="rtl" class="inlineHeader" id="a27_Psalms, פרק ב, ח">ח</span>
שְׁאַל מִמֶּנִּי וְאֶתְּנָה גוֹיִם נַחֲלָתֶךָ וַאֲחֻזָּתְךָ אַפְסֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק ב, ט">ט</span>
תְּרֹעֵם בְּשֵׁבֶט בַּרְזֶל כִּכְלִי יוֹצֵר תְּנַפְּצֵם:<p dir="rtl">
<span dir="rtl" class="inlineHeader" id="a27_Psalms, פרק ב, י">י</span>
וְעַתָּה מְלָכִים הַשְׂכִּילוּ הִוָּסְרוּ שֹׁפְטֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק ב, יא">יא</span>
עִבְדוּ אֶת יְהוָה בְּיִרְאָה וְגִילוּ בִּרְעָדָה:<p dir="rtl">
<span dir="rtl" class="inlineHeader" id="a27_Psalms, פרק ב, יב">יב</span>
נַשְּׁקוּ בַר פֶּן יֶאֱנַף וְתֹאבְדוּ דֶרֶךְ כִּי יִבְעַר כִּמְעַט אַפּוֹ אַשְׁרֵי כָּל חוֹסֵי בוֹ: <B>(פ)</B><p dir="rtl">
<h3 dir="rtl" id="a27_Psalms, פרק ג">פרק-ג</h3><p dir="rtl">
<span dir="rtl" class="inlineHeader" id="a27_Psalms, פרק ג, א">א</span>
מִזְמוֹר לְדָוִד בְּבָרְחוֹ מִפְּנֵי אַבְשָׁלוֹם בְּנוֹ:<p dir="rtl">
<span dir="rtl" class="inlineHeader" id="a27_Psalms, פרק ג, ב">ב</span>
יְהוָה מָה רַבּוּ צָרָי רַבִּים קָמִים עָלָי:<p dir="rtl">
<span dir="rtl" class="inlineHeader" id="a27_Psalms, פרק ג, ג">ג</span>
רַבִּים אֹמְרִים לְנַפְשִׁי אֵין יְשׁוּעָתָה לּוֹ בֵאלֹהִים סֶלָה:<p dir="rtl">
<span dir="rtl" class="inlineHeader" id="a27_Psalms, פרק ג, ד">ד</span>
וְאַתָּה יְהוָה מָגֵן בַּעֲדִי כְּבוֹדִי וּמֵרִים רֹאשִׁי:<p dir="rtl">
<span dir="rtl" class="inlineHeader" id="a27_Psalms, פרק ג, ה">ה</span>
קוֹלִי אֶל יְהוָה אֶקְרָא וַיַּעֲנֵנִי מֵהַר קָדְשׁוֹ סֶלָה:<p dir="rtl">
<span dir="rtl" class="inlineHeader" id="a27_Psalms, פרק ג, ו">ו</span>
אֲנִי שָׁכַבְתִּי וָאִישָׁנָה הֱקִיצוֹתִי כִּי יְהוָה יִסְמְכֵנִי:<p dir="rtl">
<span dir="rtl" class="inlineHeader" id="a27_Psalms, פרק ג, ז">ז</span>
לֹא אִירָא מֵרִבְבוֹת עָם אֲשֶׁר סָבִיב שָׁתוּ עָלָי:<p dir="rtl">
<span dir="rtl" class="inlineHeader" id="a27_Psalms, פרק ג, ח">ח</span>
קוּמָה יְהוָה הוֹשִׁיעֵנִי אֱלֹהַי כִּי הִכִּיתָ אֶת כָּל אֹיְבַי לֶחִי שִׁנֵּי רְשָׁעִים שִׁבַּרְתָּ:<p dir="rtl">
<span dir="rtl" class="inlineHeader" id="a27_Psalms, פרק ג, ט">ט</span>
לַיהוָה הַיְשׁוּעָה עַל עַמְּךָ בִרְכָתֶךָ סֶּלָה: <B>(פ)</B><p dir="rtl">
<h3 dir="rtl" id="a27_Psalms, פרק ד">פרק-ד</h3><p dir="rtl">
<span dir="rtl" class="inlineHeader" id="a27_Psalms, פרק ד, א">א</span>
לַמְנַצֵּחַ בִּנְגִינוֹת מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ד, ב">ב</span>
בְּקָרְאִי עֲנֵנִי אֱלֹהֵי צִדְקִי בַּצָּר הִרְחַבְתָּ לִּי חָנֵּנִי וּשְׁמַע תְּפִלָּתִי:<p dir="rtl">
<span dir="rtl" class="inlineHeader" id="a27_Psalms, פרק ד, ג">ג</span>
בְּנֵי אִישׁ עַד מֶה כְבוֹדִי לִכְלִמָּה תֶּאֱהָבוּן רִיק תְּבַקְשׁוּ כָזָב סֶלָה:<p dir="rtl">
<span dir="rtl" class="inlineHeader" id="a27_Psalms, פרק ד, ד">ד</span>
וּדְעוּ כִּי הִפְלָה יְהוָה חָסִיד לוֹ יְהוָה יִשְׁמַע בְּקָרְאִי אֵלָיו:<p dir="rtl">
<span dir="rtl" class="inlineHeader" id="a27_Psalms, פרק ד, ה">ה</span>
רִגְזוּ וְאַל תֶּחֱטָאוּ אִמְרוּ בִלְבַבְכֶם עַל מִשְׁכַּבְכֶם וְדֹמּוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק ד, ו">ו</span>
זִבְחוּ זִבְחֵי צֶדֶק וּבִטְחוּ אֶל יְהוָה:<p dir="rtl">
<span dir="rtl" class="inlineHeader" id="a27_Psalms, פרק ד, ז">ז</span>
רַבִּים אֹמְרִים מִי יַרְאֵנוּ טוֹב נְסָה עָלֵינוּ אוֹר פָּנֶיךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק ד, ח">ח</span>
נָתַתָּה שִׂמְחָה בְלִבִּי מֵעֵת דְּגָנָם וְתִירוֹשָׁם רָבּוּ:<p dir="rtl">
<span dir="rtl" class="inlineHeader" id="a27_Psalms, פרק ד, ט">ט</span>
בְּשָׁלוֹם יַחְדָּו אֶשְׁכְּבָה וְאִישָׁן כִּי אַתָּה יְהוָה לְבָדָד לָבֶטַח תּוֹשִׁיבֵנִי: <B>(פ)</B><p dir="rtl">
<h3 dir="rtl" id="a27_Psalms, פרק ה">פרק-ה</h3><p dir="rtl">
<span dir="rtl" class="inlineHeader" id="a27_Psalms, פרק ה, א">א</span>
לַמְנַצֵּחַ אֶל הַנְּחִילוֹת מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ה, ב">ב</span>
אֲמָרַי הַאֲזִינָה יְהוָה בִּינָה הֲגִיגִי:<p dir="rtl">
<span dir="rtl" class="inlineHeader" id="a27_Psalms, פרק ה, ג">ג</span>
הַקְשִׁיבָה לְקוֹל שַׁוְעִי מַלְכִּי וֵאלֹהָי כִּי אֵלֶיךָ אֶתְפַּלָּל:<p dir="rtl">
<span dir="rtl" class="inlineHeader" id="a27_Psalms, פרק ה, ד">ד</span>
יְהוָה בֹּקֶר תִּשְׁמַע קוֹלִי בֹּקֶר אֶעֱרָךְ לְךָ וַאֲצַפֶּה:<p dir="rtl">
<span dir="rtl" class="inlineHeader" id="a27_Psalms, פרק ה, ה">ה</span>
כִּי לֹא אֵל חָפֵץ רֶשַׁע אָתָּה לֹא יְגֻרְךָ רָע:<p dir="rtl">
<span dir="rtl" class="inlineHeader" id="a27_Psalms, פרק ה, ו">ו</span>
לֹא יִתְיַצְּבוּ הוֹלְלִים לְנֶגֶד עֵינֶיךָ שָׂנֵאתָ כָּל פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק ה, ז">ז</span>
תְּאַבֵּד דֹּבְרֵי כָזָב אִישׁ דָּמִים וּמִרְמָה יְתָעֵב יְהוָה:<p dir="rtl">
<span dir="rtl" class="inlineHeader" id="a27_Psalms, פרק ה, ח">ח</span>
וַאֲנִי בְּרֹב חַסְדְּךָ אָבוֹא בֵיתֶךָ אֶשְׁתַּחֲוֶה אֶל הֵיכַל קָדְשְׁךָ בְּיִרְאָתֶךָ:<p dir="rtl">
<span dir="rtl" class="inlineHeader" id="a27_Psalms, פרק ה, ט">ט</span>
יְהוָה נְחֵנִי בְצִדְקָתֶךָ לְמַעַן שׁוֹרְרָי (הושר) הַיְשַׁר לְפָנַי דַּרְכֶּךָ:<p dir="rtl">
<span dir="rtl" class="inlineHeader" id="a27_Psalms, פרק ה, י">י</span>
כִּי אֵין בְּפִיהוּ נְכוֹנָה קִרְבָּם הַוּוֹת קֶבֶר פָּתוּחַ גְּרוֹנָם לְשׁוֹנָם יַחֲלִיקוּן:<p dir="rtl">
<span dir="rtl" class="inlineHeader" id="a27_Psalms, פרק ה, יא">יא</span>
הַאֲשִׁימֵם אֱלֹהִים יִפְּלוּ מִמֹּעֲצוֹתֵיהֶם בְּרֹב פִּשְׁעֵיהֶם הַדִּיחֵמוֹ כִּי מָרוּ בָךְ:<p dir="rtl">
<span dir="rtl" class="inlineHeader" id="a27_Psalms, פרק ה, יב">יב</span>
וְיִשְׂמְחוּ כָל חוֹסֵי בָךְ לְעוֹלָם יְרַנֵּנוּ וְתָסֵךְ עָלֵימוֹ וְיַעְלְצוּ בְךָ אֹהֲבֵי שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק ה, יג">יג</span>
כִּי אַתָּה תְּבָרֵךְ צַדִּיק יְהוָה כַּצִּנָּה רָצוֹן תַּעְטְרֶנּוּ: <B>(פ)</B><p dir="rtl">
<h3 dir="rtl" id="a27_Psalms, פרק ו">פרק-ו</h3><p dir="rtl">
<span dir="rtl" class="inlineHeader" id="a27_Psalms, פרק ו, א">א</span>
לַמְנַצֵּחַ בִּנְגִינוֹת עַל הַשְּׁמִינִית מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ו, ב">ב</span>
יְהוָה אַל בְּאַפְּךָ תוֹכִיחֵנִי וְאַל בַּחֲמָתְךָ תְיַסְּרֵנִי:<p dir="rtl">
<span dir="rtl" class="inlineHeader" id="a27_Psalms, פרק ו, ג">ג</span>
חָנֵּנִי יְהוָה כִּי אֻמְלַל אָנִי רְפָאֵנִי יְהוָה כִּי נִבְהֲלוּ עֲצָמָי:<p dir="rtl">
<span dir="rtl" class="inlineHeader" id="a27_Psalms, פרק ו, ד">ד</span>
וְנַפְשִׁי נִבְהֲלָה מְאֹד (ואת) וְאַתָּה יְהוָה עַד מָתָי:<p dir="rtl">
<span dir="rtl" class="inlineHeader" id="a27_Psalms, פרק ו, ה">ה</span>
שׁוּבָה יְהוָה חַלְּצָה נַפְשִׁי הוֹשִׁיעֵנִי לְמַעַן חַסְדֶּךָ:<p dir="rtl">
<span dir="rtl" class="inlineHeader" id="a27_Psalms, פרק ו, ו">ו</span>
כִּי אֵין בַּמָּוֶת זִכְרֶךָ בִּשְׁאוֹל מִי יוֹדֶה לָּךְ:<p dir="rtl">
<span dir="rtl" class="inlineHeader" id="a27_Psalms, פרק ו, ז">ז</span>
יָגַעְתִּי בְּאַנְחָתִי אַשְׂחֶה בְכָל לַיְלָה מִטָּתִי בְּדִמְעָתִי עַרְשִׂי אַמְסֶה:<p dir="rtl">
<span dir="rtl" class="inlineHeader" id="a27_Psalms, פרק ו, ח">ח</span>
עָשְׁשָׁה מִכַּעַס עֵינִי עָתְקָה בְּכָל צוֹרְרָי:<p dir="rtl">
<span dir="rtl" class="inlineHeader" id="a27_Psalms, פרק ו, ט">ט</span>
סוּרוּ מִמֶּנִּי כָּל פֹּעֲלֵי אָוֶן כִּי שָׁמַע יְהוָה קוֹל בִּכְיִי:<p dir="rtl">
<span dir="rtl" class="inlineHeader" id="a27_Psalms, פרק ו, י">י</span>
שָׁמַע יְהוָה תְּחִנָּתִי יְהוָה תְּפִלָּתִי יִקָּח:<p dir="rtl">
<span dir="rtl" class="inlineHeader" id="a27_Psalms, פרק ו, יא">יא</span>
יֵבֹשׁוּ וְיִבָּהֲלוּ מְאֹד כָּל אֹיְבָי יָשֻׁבוּ יֵבֹשׁוּ רָגַע: <B>(פ)</B><p dir="rtl">
<h3 dir="rtl" id="a27_Psalms, פרק ז">פרק-ז</h3><p dir="rtl">
<span dir="rtl" class="inlineHeader" id="a27_Psalms, פרק ז, א">א</span>
שִׁגָּיוֹן לְדָוִד אֲשֶׁר שָׁר לַיהוָה עַל דִּבְרֵי כוּשׁ בֶּן יְמִינִי:<p dir="rtl">
<span dir="rtl" class="inlineHeader" id="a27_Psalms, פרק ז, ב">ב</span>
יְהוָה אֱלֹהַי בְּךָ חָסִיתִי הוֹשִׁיעֵנִי מִכָּל רֹדְפַי וְהַצִּילֵנִי:<p dir="rtl">
<span dir="rtl" class="inlineHeader" id="a27_Psalms, פרק ז, ג">ג</span>
פֶּן יִטְרֹף כְּאַרְיֵה נַפְשִׁי פֹּרֵק וְאֵין מַצִּיל:<p dir="rtl">
<span dir="rtl" class="inlineHeader" id="a27_Psalms, פרק ז, ד">ד</span>
יְהוָה אֱלֹהַי אִם עָשִׂיתִי זֹאת אִם יֶשׁ עָוֶל בְּכַפָּי:<p dir="rtl">
<span dir="rtl" class="inlineHeader" id="a27_Psalms, פרק ז, ה">ה</span>
אִם גָּמַלְתִּי שׁוֹלְמִי רָע וָאֲחַלְּצָה צוֹרְרִי רֵיקָם:<p dir="rtl">
<span dir="rtl" class="inlineHeader" id="a27_Psalms, פרק ז, ו">ו</span>
יִרַדֹּף אוֹיֵב נַפְשִׁי וְיַשֵּׂג וְיִרְמֹס לָאָרֶץ חַיָּי וּכְבוֹדִי לֶעָפָר יַשְׁכֵּן סֶלָה:<p dir="rtl">
<span dir="rtl" class="inlineHeader" id="a27_Psalms, פרק ז, ז">ז</span>
קוּמָה יְהוָה בְּאַפֶּךָ הִנָּשֵׂא בְּעַבְרוֹת צוֹרְרָי וְעוּרָה אֵלַי מִשְׁפָּט צִוִּיתָ:<p dir="rtl">
<span dir="rtl" class="inlineHeader" id="a27_Psalms, פרק ז, ח">ח</span>
וַעֲדַת לְאֻמִּים תְּסוֹבְבֶךָּ וְעָלֶיהָ לַמָּרוֹם שׁוּבָה:<p dir="rtl">
<span dir="rtl" class="inlineHeader" id="a27_Psalms, פרק ז, ט">ט</span>
יְהוָה יָדִין עַמִּים שָׁפְטֵנִי יְהוָה כְּצִדְקִי וּכְתֻמִּי עָלָי:<p dir="rtl">
<span dir="rtl" class="inlineHeader" id="a27_Psalms, פרק ז, י">י</span>
יִגְמָר נָא רַע רְשָׁעִים וּתְכוֹנֵן צַדִּיק וּבֹחֵן לִבּוֹת וּכְלָיוֹת אֱלֹהִים צַדִּיק:<p dir="rtl">
<span dir="rtl" class="inlineHeader" id="a27_Psalms, פרק ז, יא">יא</span>
מָגִנִּי עַל אֱלֹהִים מוֹשִׁיעַ יִשְׁרֵי לֵב:<p dir="rtl">
<span dir="rtl" class="inlineHeader" id="a27_Psalms, פרק ז, יב">יב</span>
אֱלֹהִים שׁוֹפֵט צַדִּיק וְאֵל זֹעֵם בְּכָל יוֹם:<p dir="rtl">
<span dir="rtl" class="inlineHeader" id="a27_Psalms, פרק ז, יג">יג</span>
אִם לֹא יָשׁוּב חַרְבּוֹ יִלְטוֹשׁ קַשְׁתּוֹ דָרַךְ וַיְכוֹנְנֶהָ:<p dir="rtl">
<span dir="rtl" class="inlineHeader" id="a27_Psalms, פרק ז, יד">יד</span>
וְלוֹ הֵכִין כְּלֵי מָוֶת חִצָּיו לְדֹלְקִים יִפְעָל:<p dir="rtl">
<span dir="rtl" class="inlineHeader" id="a27_Psalms, פרק ז, טו">טו</span>
הִנֵּה יְחַבֶּל אָוֶן וְהָרָה עָמָל וְיָלַד שָׁקֶר:<p dir="rtl">
<span dir="rtl" class="inlineHeader" id="a27_Psalms, פרק ז, טז">טז</span>
בּוֹר כָּרָה וַיַּחְפְּרֵהוּ וַיִּפֹּל בְּשַׁחַת יִפְעָל:<p dir="rtl">
<span dir="rtl" class="inlineHeader" id="a27_Psalms, פרק ז, יז">יז</span>
יָשׁוּב עֲמָלוֹ בְרֹאשׁוֹ וְעַל קָדְקֳדוֹ חֲמָסוֹ יֵרֵד:<p dir="rtl">
<span dir="rtl" class="inlineHeader" id="a27_Psalms, פרק ז, יח">יח</span>
אוֹדֶה יְהוָה כְּצִדְקוֹ וַאֲזַמְּרָה שֵׁם יְהוָה עֶלְיוֹן: <B>(פ)</B><p dir="rtl">
<h3 dir="rtl" id="a27_Psalms, פרק ח">פרק-ח</h3><p dir="rtl">
<span dir="rtl" class="inlineHeader" id="a27_Psalms, פרק ח, א">א</span>
לַמְנַצֵּחַ עַל הַגִּתִּית מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ח, ב">ב</span>
יְהוָה אֲדֹנֵינוּ מָה אַדִּיר שִׁמְךָ בְּכָל הָאָרֶץ אֲשֶׁר תְּנָה הוֹדְךָ עַל הַשָּׁמָיִם:<p dir="rtl">
<span dir="rtl" class="inlineHeader" id="a27_Psalms, פרק ח, ג">ג</span>
מִפִּי עוֹלְלִים וְיֹנְקִים יִסַּדְתָּ עֹז לְמַעַן צוֹרְרֶיךָ לְהַשְׁבִּית אוֹיֵב וּמִתְנַקֵּם:<p dir="rtl">
<span dir="rtl" class="inlineHeader" id="a27_Psalms, פרק ח, ד">ד</span>
כִּי אֶרְאֶה שָׁמֶיךָ מַעֲשֵׂי אֶצְבְּעֹתֶיךָ יָרֵחַ וְכוֹכָבִים אֲשֶׁר כּוֹנָנְתָּה:<p dir="rtl">
<span dir="rtl" class="inlineHeader" id="a27_Psalms, פרק ח, ה">ה</span>
מָה אֱנוֹשׁ כִּי תִזְכְּרֶנּוּ וּבֶן אָדָם כִּי תִפְקְדֶנּוּ:<p dir="rtl">
<span dir="rtl" class="inlineHeader" id="a27_Psalms, פרק ח, ו">ו</span>
וַתְּחַסְּרֵהוּ מְּעַט מֵאֱלֹהִים וְכָבוֹד וְהָדָר תְּעַטְּרֵהוּ:<p dir="rtl">
<span dir="rtl" class="inlineHeader" id="a27_Psalms, פרק ח, ז">ז</span>
תַּמְשִׁילֵהוּ בְּמַעֲשֵׂי יָדֶיךָ כֹּל שַׁתָּה תַחַת רַגְלָיו:<p dir="rtl">
<span dir="rtl" class="inlineHeader" id="a27_Psalms, פרק ח, ח">ח</span>
צֹנֶה וַאֲלָפִים כֻּלָּם וְגַם בַּהֲמוֹת שָׂדָי:<p dir="rtl">
<span dir="rtl" class="inlineHeader" id="a27_Psalms, פרק ח, ט">ט</span>
צִפּוֹר שָׁמַיִם וּדְגֵי הַיָּם עֹבֵר אָרְחוֹת יַמִּים:<p dir="rtl">
<span dir="rtl" class="inlineHeader" id="a27_Psalms, פרק ח, י">י</span>
יְהוָה אֲדֹנֵינוּ מָה אַדִּיר שִׁמְךָ בְּכָל הָאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק ט">פרק-ט</h3><p dir="rtl">
<span dir="rtl" class="inlineHeader" id="a27_Psalms, פרק ט, א">א</span>
לַמְנַצֵּחַ עַלְמוּת לַבֵּן מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ט, ב">ב</span>
אוֹדֶה יְהוָה בְּכָל לִבִּי אֲסַפְּרָה כָּל נִפְלְאוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק ט, ג">ג</span>
אֶשְׂמְחָה וְאֶעֶלְצָה בָךְ אֲזַמְּרָה שִׁמְךָ עֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק ט, ד">ד</span>
בְּשׁוּב אוֹיְבַי אָחוֹר יִכָּשְׁלוּ וְיֹאבְדוּ מִפָּנֶיךָ:<p dir="rtl">
<span dir="rtl" class="inlineHeader" id="a27_Psalms, פרק ט, ה">ה</span>
כִּי עָשִׂיתָ מִשְׁפָּטִי וְדִינִי יָשַׁבְתָּ לְכִסֵּא שׁוֹפֵט צֶדֶק:<p dir="rtl">
<span dir="rtl" class="inlineHeader" id="a27_Psalms, פרק ט, ו">ו</span>
גָּעַרְתָּ גוֹיִם אִבַּדְתָּ רָשָׁע שְׁמָם מָחִיתָ לְעוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק ט, ז">ז</span>
הָאוֹיֵב תַּמּוּ חֳרָבוֹת לָנֶצַח וְעָרִים נָתַשְׁתָּ אָבַד זִכְרָם הֵמָּה:<p dir="rtl">
<span dir="rtl" class="inlineHeader" id="a27_Psalms, פרק ט, ח">ח</span>
וַיהוָה לְעוֹלָם יֵשֵׁב כּוֹנֵן לַמִּשְׁפָּט כִּסְאוֹ:<p dir="rtl">
<span dir="rtl" class="inlineHeader" id="a27_Psalms, פרק ט, ט">ט</span>
וְהוּא יִשְׁפֹּט תֵּבֵל בְּצֶדֶק יָדִין לְאֻמִּים בְּמֵישָׁרִים:<p dir="rtl">
<span dir="rtl" class="inlineHeader" id="a27_Psalms, פרק ט, י">י</span>
וִיהִי יְהוָה מִשְׂגָּב לַדָּךְ מִשְׂגָּב לְעִתּוֹת בַּצָּרָה:<p dir="rtl">
<span dir="rtl" class="inlineHeader" id="a27_Psalms, פרק ט, יא">יא</span>
וְיִבְטְחוּ בְךָ יוֹדְעֵי שְׁמֶךָ כִּי לֹא עָזַבְתָּ דֹרְשֶׁיךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק ט, יב">יב</span>
זַמְּרוּ לַיהוָה יֹשֵׁב צִיּוֹן הַגִּידוּ בָעַמִּים עֲלִילוֹתָיו:<p dir="rtl">
<span dir="rtl" class="inlineHeader" id="a27_Psalms, פרק ט, יג">יג</span>
כִּי דֹרֵשׁ דָּמִים אוֹתָם זָכָר לֹא שָׁכַח צַעֲקַת (עניים) עֲנָוִים:<p dir="rtl">
<span dir="rtl" class="inlineHeader" id="a27_Psalms, פרק ט, יד">יד</span>
חָנְנֵנִי יְהוָה רְאֵה עָנְיִי מִשֹּׂנְאָי מְרוֹמְמִי מִשַּׁעֲרֵי מָוֶת:<p dir="rtl">
<span dir="rtl" class="inlineHeader" id="a27_Psalms, פרק ט, טו">טו</span>
לְמַעַן אֲסַפְּרָה כָּל תְּהִלָּתֶיךָ בְּשַׁעֲרֵי בַת צִיּוֹן אָגִילָה בִּישׁוּעָתֶךָ:<p dir="rtl">
<span dir="rtl" class="inlineHeader" id="a27_Psalms, פרק ט, טז">טז</span>
טָבְעוּ גוֹיִם בְּשַׁחַת עָשׂוּ בְּרֶשֶׁת זוּ טָמָנוּ נִלְכְּדָה רַגְלָם:<p dir="rtl">
<span dir="rtl" class="inlineHeader" id="a27_Psalms, פרק ט, יז">יז</span>
נוֹדַע יְהוָה מִשְׁפָּט עָשָׂה בְּפֹעַל כַּפָּיו נוֹקֵשׁ רָשָׁע הִגָּיוֹן סֶלָה:<p dir="rtl">
<span dir="rtl" class="inlineHeader" id="a27_Psalms, פרק ט, יח">יח</span>
יָשׁוּבוּ רְשָׁעִים לִשְׁאוֹלָה כָּל גּוֹיִם שְׁכֵחֵי אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק ט, יט">יט</span>
כִּי לֹא לָנֶצַח יִשָּׁכַח אֶבְיוֹן תִּקְוַת (ענוים) עֲנִיִּים תֹּאבַד לָעַד:<p dir="rtl">
<span dir="rtl" class="inlineHeader" id="a27_Psalms, פרק ט, כ">כ</span>
קוּמָה יְהוָה אַל יָעֹז אֱנוֹשׁ יִשָּׁפְטוּ גוֹיִם עַל פָּנֶיךָ:<p dir="rtl">
<span dir="rtl" class="inlineHeader" id="a27_Psalms, פרק ט, כא">כא</span>
שִׁיתָה יְהוָה מוֹרָה לָהֶם יֵדְעוּ גוֹיִם אֱנוֹשׁ הֵמָּה סֶּלָה: <B>(פ)</B><p dir="rtl">
<h3 dir="rtl" id="a27_Psalms, פרק י">פרק-י</h3><p dir="rtl">
<span dir="rtl" class="inlineHeader" id="a27_Psalms, פרק י, א">א</span>
לָמָה יְהוָה תַּעֲמֹד בְּרָחוֹק תַּעְלִים לְעִתּוֹת בַּצָּרָה:<p dir="rtl">
<span dir="rtl" class="inlineHeader" id="a27_Psalms, פרק י, ב">ב</span>
בְּגַאֲוַת רָשָׁע יִדְלַק עָנִי יִתָּפְשׂוּ בִּמְזִמּוֹת זוּ חָשָׁבוּ:<p dir="rtl">
<span dir="rtl" class="inlineHeader" id="a27_Psalms, פרק י, ג">ג</span>
כִּי הִלֵּל רָשָׁע עַל תַּאֲוַת נַפְשׁוֹ וּבֹצֵעַ בֵּרֵךְ נִאֵץ יְהוָה:<p dir="rtl">
<span dir="rtl" class="inlineHeader" id="a27_Psalms, פרק י, ד">ד</span>
רָשָׁע כְּגֹבַהּ אַפּוֹ בַּל יִדְרֹשׁ אֵין אֱלֹהִים כָּל מְזִמּוֹתָיו:<p dir="rtl">
<span dir="rtl" class="inlineHeader" id="a27_Psalms, פרק י, ה">ה</span>
יָחִילוּ (דרכו) דְרָכָיו בְּכָל עֵת מָרוֹם מִשְׁפָּטֶיךָ מִנֶּגְדּוֹ כָּל צוֹרְרָיו יָפִיחַ בָּהֶם:<p dir="rtl">
<span dir="rtl" class="inlineHeader" id="a27_Psalms, פרק י, ו">ו</span>
אָמַר בְּלִבּוֹ בַּל אֶמּוֹט לְדֹר וָדֹר אֲשֶׁר לֹא בְרָע:<p dir="rtl">
<span dir="rtl" class="inlineHeader" id="a27_Psalms, פרק י, ז">ז</span>
אָלָה פִּיהוּ מָלֵא וּמִרְמוֹת וָתֹךְ תַּחַת לְשׁוֹנוֹ עָמָל וָאָוֶן:<p dir="rtl">
<span dir="rtl" class="inlineHeader" id="a27_Psalms, פרק י, ח">ח</span>
יֵשֵׁב בְּמַאְרַב חֲצֵרִים בַּמִּסְתָּרִים יַהֲרֹג נָקִי עֵינָיו לְחֵלְכָה יִצְפֹּנוּ:<p dir="rtl">
<span dir="rtl" class="inlineHeader" id="a27_Psalms, פרק י, ט">ט</span>
יֶאֱרֹב בַּמִּסְתָּר כְּאַרְיֵה בְסֻכֹּה יֶאֱרֹב לַחֲטוֹף עָנִי יַחְטֹף עָנִי בְּמָשְׁכוֹ בְרִשְׁתּוֹ:<p dir="rtl">
<span dir="rtl" class="inlineHeader" id="a27_Psalms, פרק י, י">י</span>
(ודכה) יִדְכֶּה יָשֹׁחַ וְנָפַל בַּעֲצוּמָיו (חלכאים) חֵיל כָּאִים:<p dir="rtl">
<span dir="rtl" class="inlineHeader" id="a27_Psalms, פרק י, יא">יא</span>
אָמַר בְּלִבּוֹ שָׁכַח אֵל הִסְתִּיר פָּנָיו בַּל רָאָה לָנֶצַח:<p dir="rtl">
<span dir="rtl" class="inlineHeader" id="a27_Psalms, פרק י, יב">יב</span>
קוּמָה יְהוָה אֵל נְשָׂא יָדֶךָ אַל תִּשְׁכַּח (עניים) עֲנָוִים:<p dir="rtl">
<span dir="rtl" class="inlineHeader" id="a27_Psalms, פרק י, יג">יג</span>
עַל מֶה נִאֵץ רָשָׁע אֱלֹהִים אָמַר בְּלִבּוֹ לֹא תִּדְרֹשׁ:<p dir="rtl">
<span dir="rtl" class="inlineHeader" id="a27_Psalms, פרק י, יד">יד</span>
רָאִתָה כִּי אַתָּה עָמָל וָכַעַס תַּבִּיט לָתֵת בְּיָדֶךָ עָלֶיךָ יַעֲזֹב חֵלֶכָה יָתוֹם אַתָּה הָיִיתָ עוֹזֵר:<p dir="rtl">
<span dir="rtl" class="inlineHeader" id="a27_Psalms, פרק י, טו">טו</span>
שְׁבֹר זְרוֹעַ רָשָׁע וָרָע תִּדְרוֹשׁ רִשְׁעוֹ בַל תִּמְצָא:<p dir="rtl">
<span dir="rtl" class="inlineHeader" id="a27_Psalms, פרק י, טז">טז</span>
יְהוָה מֶלֶךְ עוֹלָם וָעֶד אָבְדוּ גוֹיִם מֵאַרְצוֹ:<p dir="rtl">
<span dir="rtl" class="inlineHeader" id="a27_Psalms, פרק י, יז">יז</span>
תַּאֲוַת עֲנָוִים שָׁמַעְתָּ יְהוָה תָּכִין לִבָּם תַּקְשִׁיב אָזְנֶךָ:<p dir="rtl">
<span dir="rtl" class="inlineHeader" id="a27_Psalms, פרק י, יח">יח</span>
לִשְׁפֹּט יָתוֹם וָדָךְ בַּל יוֹסִיף עוֹד לַעֲרֹץ אֱנוֹשׁ מִן הָאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק יא">פרק-יא</h3><p dir="rtl">
<span dir="rtl" class="inlineHeader" id="a27_Psalms, פרק יא, א">א</span>
לַמְנַצֵּחַ לְדָוִד בַּיהוָה חָסִיתִי אֵיךְ תֹּאמְרוּ לְנַפְשִׁי (נודו) נוּדִי הַרְכֶם צִפּוֹר:<p dir="rtl">
<span dir="rtl" class="inlineHeader" id="a27_Psalms, פרק יא, ב">ב</span>
כִּי הִנֵּה הָרְשָׁעִים יִדְרְכוּן קֶשֶׁת כּוֹנְנוּ חִצָּם עַל יֶתֶר לִירוֹת בְּמוֹ אֹפֶל לְיִשְׁרֵי לֵב:<p dir="rtl">
<span dir="rtl" class="inlineHeader" id="a27_Psalms, פרק יא, ג">ג</span>
כִּי הַשָּׁתוֹת יֵהָרֵסוּן צַדִּיק מַה פָּעָל:<p dir="rtl">
<span dir="rtl" class="inlineHeader" id="a27_Psalms, פרק יא, ד">ד</span>
יְהוָה בְּהֵיכַל קָדְשׁוֹ יְהוָה בַּשָּׁמַיִם כִּסְאוֹ עֵינָיו יֶחֱזוּ עַפְעַפָּיו יִבְחֲנוּ בְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק יא, ה">ה</span>
יְהוָה צַדִּיק יִבְחָן וְרָשָׁע וְאֹהֵב חָמָס שָׂנְאָה נַפְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק יא, ו">ו</span>
יַמְטֵר עַל רְשָׁעִים פַּחִים אֵשׁ וְגָפְרִית וְרוּחַ זִלְעָפוֹת מְנָת כּוֹסָם:<p dir="rtl">
<span dir="rtl" class="inlineHeader" id="a27_Psalms, פרק יא, ז">ז</span>
כִּי צַדִּיק יְהוָה צְדָקוֹת אָהֵב יָשָׁר יֶחֱזוּ פָנֵימוֹ: <B>(פ)</B><p dir="rtl">
<h3 dir="rtl" id="a27_Psalms, פרק יב">פרק-יב</h3><p dir="rtl">
<span dir="rtl" class="inlineHeader" id="a27_Psalms, פרק יב, א">א</span>
לַמְנַצֵּחַ עַל הַשְּׁמִינִית מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק יב, ב">ב</span>
הוֹשִׁיעָה יְהוָה כִּי גָמַר חָסִיד כִּי פַסּוּ אֱמוּנִים מִבְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק יב, ג">ג</span>
שָׁוְא יְדַבְּרוּ אִישׁ אֶת רֵעֵהוּ שְׂפַת חֲלָקוֹת בְּלֵב וָלֵב יְדַבֵּרוּ:<p dir="rtl">
<span dir="rtl" class="inlineHeader" id="a27_Psalms, פרק יב, ד">ד</span>
יַכְרֵת יְהוָה כָּל שִׂפְתֵי חֲלָקוֹת לָשׁוֹן מְדַבֶּרֶת גְּדֹלוֹת:<p dir="rtl">
<span dir="rtl" class="inlineHeader" id="a27_Psalms, פרק יב, ה">ה</span>
אֲשֶׁר אָמְרוּ לִלְשֹׁנֵנוּ נַגְבִּיר שְׂפָתֵינוּ אִתָּנוּ מִי אָדוֹן לָנוּ:<p dir="rtl">
<span dir="rtl" class="inlineHeader" id="a27_Psalms, פרק יב, ו">ו</span>
מִשֹּׁד עֲנִיִּים מֵאַנְקַת אֶבְיוֹנִים עַתָּה אָקוּם יֹאמַר יְהוָה אָשִׁית בְּיֵשַׁע יָפִיחַ לוֹ:<p dir="rtl">
<span dir="rtl" class="inlineHeader" id="a27_Psalms, פרק יב, ז">ז</span>
אִמֲרוֹת יְהוָה אֲמָרוֹת טְהֹרוֹת כֶּסֶף צָרוּף בַּעֲלִיל לָאָרֶץ מְזֻקָּק שִׁבְעָתָיִם:<p dir="rtl">
<span dir="rtl" class="inlineHeader" id="a27_Psalms, פרק יב, ח">ח</span>
אַתָּה יְהוָה תִּשְׁמְרֵם תִּצְּרֶנּוּ מִן הַדּוֹר זוּ לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק יב, ט">ט</span>
סָבִיב רְשָׁעִים יִתְהַלָּכוּן כְּרֻם זֻלּוּת לִבְנֵי אָדָם: <B>(פ)</B><p dir="rtl">
<h3 dir="rtl" id="a27_Psalms, פרק יג">פרק-יג</h3><p dir="rtl">
<span dir="rtl" class="inlineHeader" id="a27_Psalms, פרק יג, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק יג, ב">ב</span>
עַד אָנָה יְהוָה תִּשְׁכָּחֵנִי נֶצַח עַד אָנָה תַּסְתִּיר אֶת פָּנֶיךָ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק יג, ג">ג</span>
עַד אָנָה אָשִׁית עֵצוֹת בְּנַפְשִׁי יָגוֹן בִּלְבָבִי יוֹמָם עַד אָנָה יָרוּם אֹיְבִי עָלָי:<p dir="rtl">
<span dir="rtl" class="inlineHeader" id="a27_Psalms, פרק יג, ד">ד</span>
הַבִּיטָה עֲנֵנִי יְהוָה אֱלֹהָי הָאִירָה עֵינַי פֶּן אִישַׁן הַמָּוֶת:<p dir="rtl">
<span dir="rtl" class="inlineHeader" id="a27_Psalms, פרק יג, ה">ה</span>
פֶּן יֹאמַר אֹיְבִי יְכָלְתִּיו צָרַי יָגִילוּ כִּי אֶמּוֹט:<p dir="rtl">
<span dir="rtl" class="inlineHeader" id="a27_Psalms, פרק יג, ו">ו</span>
וַאֲנִי בְּחַסְדְּךָ בָטַחְתִּי יָגֵל לִבִּי בִּישׁוּעָתֶךָ אָשִׁירָה לַיהוָה כִּי גָמַל עָלָי: <B>(פ)</B><p dir="rtl">
<h3 dir="rtl" id="a27_Psalms, פרק יד">פרק-יד</h3><p dir="rtl">
<span dir="rtl" class="inlineHeader" id="a27_Psalms, פרק יד, א">א</span>
לַמְנַצֵּחַ לְדָוִד אָמַר נָבָל בְּלִבּוֹ אֵין אֱלֹהִים הִשְׁחִיתוּ הִתְעִיבוּ עֲלִילָה אֵין עֹשֵׂה טוֹב:<p dir="rtl">
<span dir="rtl" class="inlineHeader" id="a27_Psalms, פרק יד, ב">ב</span>
יְהוָה מִשָּׁמַיִם הִשְׁקִיף עַל בְּנֵי אָדָם לִרְאוֹת הֲיֵשׁ מַשְׂכִּיל דֹּרֵשׁ אֶת אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק יד, ג">ג</span>
הַכֹּל סָר יַחְדָּו נֶאֱלָחוּ אֵין עֹשֵׂה טוֹב אֵין גַּם אֶחָד:<p dir="rtl">
<span dir="rtl" class="inlineHeader" id="a27_Psalms, פרק יד, ד">ד</span>
הֲלֹא יָדְעוּ כָּל פֹּעֲלֵי אָוֶן אֹכְלֵי עַמִּי אָכְלוּ לֶחֶם יְהוָה לֹא קָרָאוּ:<p dir="rtl">
<span dir="rtl" class="inlineHeader" id="a27_Psalms, פרק יד, ה">ה</span>
שָׁם פָּחֲדוּ פָחַד כִּי אֱלֹהִים בְּדוֹר צַדִּיק:<p dir="rtl">
<span dir="rtl" class="inlineHeader" id="a27_Psalms, פרק יד, ו">ו</span>
עֲצַת עָנִי תָבִישׁוּ כִּי יְהוָה מַחְסֵהוּ:<p dir="rtl">
<span dir="rtl" class="inlineHeader" id="a27_Psalms, פרק יד, ז">ז</span>
מִי יִתֵּן מִצִּיּוֹן יְשׁוּעַת יִשְׂרָאֵל בְּשׁוּב יְהוָה שְׁבוּת עַמּוֹ יָגֵל יַעֲקֹב יִשְׂמַח יִשְׂרָאֵל: <B>(פ)</B><p dir="rtl">
<h3 dir="rtl" id="a27_Psalms, פרק טו">פרק-טו</h3><p dir="rtl">
<span dir="rtl" class="inlineHeader" id="a27_Psalms, פרק טו, א">א</span>
מִזְמוֹר לְדָוִד יְהוָֹה מִי יָגוּר בְּאָהֳלֶךָ מִי יִשְׁכֹּן בְּהַר קָדְשֶׁךָ:<p dir="rtl">
<span dir="rtl" class="inlineHeader" id="a27_Psalms, פרק טו, ב">ב</span>
הוֹלֵךְ תָּמִים וּפֹעֵל צֶדֶק וְדֹבֵר אֱמֶת בִּלְבָבוֹ:<p dir="rtl">
<span dir="rtl" class="inlineHeader" id="a27_Psalms, פרק טו, ג">ג</span>
לֹא רָגַל עַל לְשֹׁנוֹ לֹא עָשָׂה לְרֵעֵהוּ רָעָה וְחֶרְפָּה לֹא נָשָׂא עַל קְרֹבוֹ:<p dir="rtl">
<span dir="rtl" class="inlineHeader" id="a27_Psalms, פרק טו, ד">ד</span>
נִבְזֶה בְּעֵינָיו נִמְאָס וְאֶת יִרְאֵי יְהוָה יְכַבֵּד נִשְׁבַּע לְהָרַע וְלֹא יָמִר:<p dir="rtl">
<span dir="rtl" class="inlineHeader" id="a27_Psalms, פרק טו, ה">ה</span>
כַּסְפּוֹ לֹא נָתַן בְּנֶשֶׁךְ וְשֹׁחַד עַל נָקִי לֹא לָקָח עֹשֵׂה אֵלֶּה לֹא יִמּוֹט לְעוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק טז">פרק-טז</h3><p dir="rtl">
<span dir="rtl" class="inlineHeader" id="a27_Psalms, פרק טז, א">א</span>
מִכְתָּם לְדָוִד שָׁמְרֵנִי אֵל כִּי חָסִיתִי בָךְ:<p dir="rtl">
<span dir="rtl" class="inlineHeader" id="a27_Psalms, פרק טז, ב">ב</span>
אָמַרְתְּ לַיהוָה אֲדֹנָי אָתָּה טוֹבָתִי בַּל עָלֶיךָ:<p dir="rtl">
<span dir="rtl" class="inlineHeader" id="a27_Psalms, פרק טז, ג">ג</span>
לִקְדוֹשִׁים אֲשֶׁר בָּאָרֶץ הֵמָּה וְאַדִּירֵי כָּל חֶפְצִי בָם:<p dir="rtl">
<span dir="rtl" class="inlineHeader" id="a27_Psalms, פרק טז, ד">ד</span>
יִרְבּוּ עַצְּבוֹתָם אַחֵר מָהָרוּ בַּל אַסִּיךְ נִסְכֵּיהֶם מִדָּם וּבַל אֶשָּׂא אֶת שְׁמוֹתָם עַל שְׂפָתָי:<p dir="rtl">
<span dir="rtl" class="inlineHeader" id="a27_Psalms, פרק טז, ה">ה</span>
יְהוָה מְנָת חֶלְקִי וְכוֹסִי אַתָּה תּוֹמִיךְ גּוֹרָלִי:<p dir="rtl">
<span dir="rtl" class="inlineHeader" id="a27_Psalms, פרק טז, ו">ו</span>
חֲבָלִים נָפְלוּ לִי בַּנְּעִמִים אַף נַחֲלָת שָׁפְרָה עָלָי:<p dir="rtl">
<span dir="rtl" class="inlineHeader" id="a27_Psalms, פרק טז, ז">ז</span>
אֲבָרֵךְ אֶת יְהוָה אֲשֶׁר יְעָצָנִי אַף לֵילוֹת יִסְּרוּנִי כִלְיוֹתָי:<p dir="rtl">
<span dir="rtl" class="inlineHeader" id="a27_Psalms, פרק טז, ח">ח</span>
שִׁוִּיתִי יְהוָה לְנֶגְדִּי תָמִיד כִּי מִימִינִי בַּל אֶמּוֹט:<p dir="rtl">
<span dir="rtl" class="inlineHeader" id="a27_Psalms, פרק טז, ט">ט</span>
לָכֵן שָׂמַח לִבִּי וַיָּגֶל כְּבוֹדִי אַף בְּשָׂרִי יִשְׁכֹּן לָבֶטַח:<p dir="rtl">
<span dir="rtl" class="inlineHeader" id="a27_Psalms, פרק טז, י">י</span>
כִּי לֹא תַעֲזֹב נַפְשִׁי לִשְׁאוֹל לֹא תִתֵּן חֲסִידְךָ לִרְאוֹת שָׁחַת:<p dir="rtl">
<span dir="rtl" class="inlineHeader" id="a27_Psalms, פרק טז, יא">יא</span>
תּוֹדִיעֵנִי אֹרַח חַיִּים שֹׂבַע שְׂמָחוֹת אֶת פָּנֶיךָ נְעִמוֹת בִּימִינְךָ נֶצַח: <B>(פ)</B><p dir="rtl">
<h3 dir="rtl" id="a27_Psalms, פרק יז">פרק-יז</h3><p dir="rtl">
<span dir="rtl" class="inlineHeader" id="a27_Psalms, פרק יז, א">א</span>
תְּפִלָּה לְדָוִד שִׁמְעָה יְהוָה צֶדֶק הַקְשִׁיבָה רִנָּתִי הַאֲזִינָה תְפִלָּתִי בְּלֹא שִׂפְתֵי מִרְמָה:<p dir="rtl">
<span dir="rtl" class="inlineHeader" id="a27_Psalms, פרק יז, ב">ב</span>
מִלְּפָנֶיךָ מִשְׁפָּטִי יֵצֵא עֵינֶיךָ תֶּחֱזֶינָה מֵישָׁרִים:<p dir="rtl">
<span dir="rtl" class="inlineHeader" id="a27_Psalms, פרק יז, ג">ג</span>
בָּחַנְתָּ לִבִּי פָּקַדְתָּ לַּיְלָה צְרַפְתַּנִי בַל תִּמְצָא זַמֹּתִי בַּל יַעֲבָר פִּי:<p dir="rtl">
<span dir="rtl" class="inlineHeader" id="a27_Psalms, פרק יז, ד">ד</span>
לִפְעֻלּוֹת אָדָם בִּדְבַר שְׂפָתֶיךָ אֲנִי שָׁמַרְתִּי אָרְחוֹת פָּרִיץ:<p dir="rtl">
<span dir="rtl" class="inlineHeader" id="a27_Psalms, פרק יז, ה">ה</span>
תָּמֹךְ אֲשֻׁרַי בְּמַעְגְּלוֹתֶיךָ בַּל נָמוֹטּוּ פְעָמָי:<p dir="rtl">
<span dir="rtl" class="inlineHeader" id="a27_Psalms, פרק יז, ו">ו</span>
אֲנִי קְרָאתִיךָ כִי תַעֲנֵנִי אֵל הַט אָזְנְךָ לִי שְׁמַע אִמְרָתִי:<p dir="rtl">
<span dir="rtl" class="inlineHeader" id="a27_Psalms, פרק יז, ז">ז</span>
הַפְלֵה חֲסָדֶיךָ מוֹשִׁיעַ חוֹסִים מִמִּתְקוֹמְמִים בִּימִינֶךָ:<p dir="rtl">
<span dir="rtl" class="inlineHeader" id="a27_Psalms, פרק יז, ח">ח</span>
שָׁמְרֵנִי כְּאִישׁוֹן בַּת עָיִן בְּצֵל כְּנָפֶיךָ תַּסְתִּירֵנִי:<p dir="rtl">
<span dir="rtl" class="inlineHeader" id="a27_Psalms, פרק יז, ט">ט</span>
מִפְּנֵי רְשָׁעִים זוּ שַׁדּוּנִי אֹיְבַי בְּנֶפֶשׁ יַקִּיפוּ עָלָי:<p dir="rtl">
<span dir="rtl" class="inlineHeader" id="a27_Psalms, פרק יז, י">י</span>
חֶלְבָּמוֹ סָּגְרוּ פִּימוֹ דִּבְּרוּ בְגֵאוּת:<p dir="rtl">
<span dir="rtl" class="inlineHeader" id="a27_Psalms, פרק יז, יא">יא</span>
אַשֻּׁרֵינוּ עַתָּה (סבבוני) סְבָבוּנוּ עֵינֵיהֶם יָשִׁיתוּ לִנְטוֹת בָּאָרֶץ:<p dir="rtl">
<span dir="rtl" class="inlineHeader" id="a27_Psalms, פרק יז, יב">יב</span>
דִּמְיֹנוֹ כְּאַרְיֵה יִכְסוֹף לִטְרוֹף וְכִכְפִיר יֹשֵׁב בְּמִסְתָּרִים:<p dir="rtl">
<span dir="rtl" class="inlineHeader" id="a27_Psalms, פרק יז, יג">יג</span>
קוּמָה יְהוָה קַדְּמָה פָנָיו הַכְרִיעֵהוּ פַּלְּטָה נַפְשִׁי מֵרָשָׁע חַרְבֶּךָ:<p dir="rtl">
<span dir="rtl" class="inlineHeader" id="a27_Psalms, פרק יז, יד">יד</span>
מִמְתִים יָדְךָ יְהוָה מִמְתִים מֵחֶלֶד חֶלְקָם בַּחַיִּים (וצפינך) וּצְפוּנְךָ תְּמַלֵּא בִטְנָם יִשְׂבְּעוּ בָנִים וְהִנִּיחוּ יִתְרָם לְעוֹלְלֵיהֶם:<p dir="rtl">
<span dir="rtl" class="inlineHeader" id="a27_Psalms, פרק יז, טו">טו</span>
אֲנִי בְּצֶדֶק אֶחֱזֶה פָנֶיךָ אֶשְׂבְּעָה בְהָקִיץ תְּמוּנָתֶךָ: <B>(פ)</B><p dir="rtl">
<h3 dir="rtl" id="a27_Psalms, פרק יח">פרק-יח</h3><p dir="rtl">
<span dir="rtl" class="inlineHeader" id="a27_Psalms, פרק יח, א">א</span>
לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת דִּבְרֵי הַשִּׁירָה הַזֹּאת בְּיוֹם הִצִּיל יְהוָה אוֹתוֹ מִכַּף כָּל אֹיְבָיו וּמִיַּד שָׁאוּל:<p dir="rtl">
<span dir="rtl" class="inlineHeader" id="a27_Psalms, פרק יח, ב">ב</span>
וַיֹּאמַר אֶרְחָמְךָ יְהוָה חִזְקִי:<p dir="rtl">
<span dir="rtl" class="inlineHeader" id="a27_Psalms, פרק יח, ג">ג</span>
יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה בּוֹ מָגִנִּי וְקֶרֶן יִשְׁעִי מִשְׂגַּבִּי:<p dir="rtl">
<span dir="rtl" class="inlineHeader" id="a27_Psalms, פרק יח, ד">ד</span>
מְהֻלָּל אֶקְרָא יְהוָה וּמִן אֹיְבַי אִוָּשֵׁעַ:<p dir="rtl">
<span dir="rtl" class="inlineHeader" id="a27_Psalms, פרק יח, ה">ה</span>
אֲפָפוּנִי חֶבְלֵי מָוֶת וְנַחֲלֵי בְלִיַּעַל יְבַעֲתוּנִי:<p dir="rtl">
<span dir="rtl" class="inlineHeader" id="a27_Psalms, פרק יח, ו">ו</span>
חֶבְלֵי שְׁאוֹל סְבָבוּנִי קִדְּמוּנִי מוֹקְשֵׁי מָוֶת:<p dir="rtl">
<span dir="rtl" class="inlineHeader" id="a27_Psalms, פרק יח, ז">ז</span>
בַּצַּר לִי אֶקְרָא יְהוָה וְאֶל אֱלֹהַי אֲשַׁוֵּעַ יִשְׁמַע מֵהֵיכָלוֹ קוֹלִי וְשַׁוְעָתִי לְפָנָיו תָּבוֹא בְאָזְנָיו:<p dir="rtl">
<span dir="rtl" class="inlineHeader" id="a27_Psalms, פרק יח, ח">ח</span>
וַתִּגְעַשׁ וַתִּרְעַשׁ הָאָרֶץ וּמוֹסְדֵי הָרִים יִרְגָּזוּ וַיִּתְגָּעֲשׁוּ כִּי חָרָה לוֹ:<p dir="rtl">
<span dir="rtl" class="inlineHeader" id="a27_Psalms, פרק יח, ט">ט</span>
עָלָה עָשָׁן בְּאַפּוֹ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ:<p dir="rtl">
<span dir="rtl" class="inlineHeader" id="a27_Psalms, פרק יח, י">י</span>
וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו:<p dir="rtl">
<span dir="rtl" class="inlineHeader" id="a27_Psalms, פרק יח, יא">יא</span>
וַיִּרְכַּב עַל כְּרוּב וַיָּעֹף וַיֵּדֶא עַל כַּנְפֵי רוּחַ:<p dir="rtl">
<span dir="rtl" class="inlineHeader" id="a27_Psalms, פרק יח, יב">יב</span>
יָשֶׁת חֹשֶׁךְ סִתְרוֹ סְבִיבוֹתָיו סֻכָּתוֹ חֶשְׁכַת מַיִם עָבֵי שְׁחָקִים:<p dir="rtl">
<span dir="rtl" class="inlineHeader" id="a27_Psalms, פרק יח, יג">יג</span>
מִנֹּגַהּ נֶגְדּוֹ עָבָיו עָבְרוּ בָּרָד וְגַחֲלֵי אֵשׁ:<p dir="rtl">
<span dir="rtl" class="inlineHeader" id="a27_Psalms, פרק יח, יד">יד</span>
וַיַּרְעֵם בַּשָּׁמַיִם יְהוָה וְעֶלְיוֹן יִתֵּן קֹלוֹ בָּרָד וְגַחֲלֵי אֵשׁ:<p dir="rtl">
<span dir="rtl" class="inlineHeader" id="a27_Psalms, פרק יח, טו">טו</span>
וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם:<p dir="rtl">
<span dir="rtl" class="inlineHeader" id="a27_Psalms, פרק יח, טז">טז</span>
וַיֵּרָאוּ אֲפִיקֵי מַיִם וַיִּגָּלוּ מוֹסְדוֹת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ:<p dir="rtl">
<span dir="rtl" class="inlineHeader" id="a27_Psalms, פרק יח, יז">יז</span>
יִשְׁלַח מִמָּרוֹם יִקָּחֵנִי יַמְשֵׁנִי מִמַּיִם רַבִּים:<p dir="rtl">
<span dir="rtl" class="inlineHeader" id="a27_Psalms, פרק יח, יח">יח</span>
יַצִּילֵנִי מֵאֹיְבִי עָז וּמִשֹּׂנְאַי כִּי אָמְצוּ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק יח, יט">יט</span>
יְקַדְּמוּנִי בְיוֹם אֵידִי וַיְהִי יְהוָה לְמִשְׁעָן לִי:<p dir="rtl">
<span dir="rtl" class="inlineHeader" id="a27_Psalms, פרק יח, כ">כ</span>
וַיּוֹצִיאֵנִי לַמֶּרְחָב יְחַלְּצֵנִי כִּי חָפֵץ בִּי:<p dir="rtl">
<span dir="rtl" class="inlineHeader" id="a27_Psalms, פרק יח, כא">כא</span>
יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי:<p dir="rtl">
<span dir="rtl" class="inlineHeader" id="a27_Psalms, פרק יח, כב">כב</span>
כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי:<p dir="rtl">
<span dir="rtl" class="inlineHeader" id="a27_Psalms, פרק יח, כג">כג</span>
כִּי כָל מִשְׁפָּטָיו לְנֶגְדִּי וְחֻקֹּתָיו לֹא אָסִיר מֶנִּי:<p dir="rtl">
<span dir="rtl" class="inlineHeader" id="a27_Psalms, פרק יח, כד">כד</span>
וָאֱהִי תָמִים עִמּוֹ וָאֶשְׁתַּמֵּר מֵעֲוֹנִי:<p dir="rtl">
<span dir="rtl" class="inlineHeader" id="a27_Psalms, פרק יח, כה">כה</span>
וַיָּשֶׁב יְהוָה לִי כְצִדְקִי כְּבֹר יָדַי לְנֶגֶד עֵינָיו:<p dir="rtl">
<span dir="rtl" class="inlineHeader" id="a27_Psalms, פרק יח, כו">כו</span>
עִם חָסִיד תִּתְחַסָּד עִם גְּבַר תָּמִים תִּתַּמָּם:<p dir="rtl">
<span dir="rtl" class="inlineHeader" id="a27_Psalms, פרק יח, כז">כז</span>
עִם נָבָר תִּתְבָּרָר וְעִם עִקֵּשׁ תִּתְפַּתָּל:<p dir="rtl">
<span dir="rtl" class="inlineHeader" id="a27_Psalms, פרק יח, כח">כח</span>
כִּי אַתָּה עַם עָנִי תוֹשִׁיעַ וְעֵינַיִם רָמוֹת תַּשְׁפִּיל:<p dir="rtl">
<span dir="rtl" class="inlineHeader" id="a27_Psalms, פרק יח, כט">כט</span>
כִּי אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי:<p dir="rtl">
<span dir="rtl" class="inlineHeader" id="a27_Psalms, פרק יח, ל">ל</span>
כִּי בְךָ אָרֻץ גְּדוּד וּבֵאלֹהַי אֲדַלֶּג שׁוּר:<p dir="rtl">
<span dir="rtl" class="inlineHeader" id="a27_Psalms, פרק יח, לא">לא</span>
הָאֵל תָּמִים דַּרְכּוֹ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֹ:<p dir="rtl">
<span dir="rtl" class="inlineHeader" id="a27_Psalms, פרק יח, לב">לב</span>
כִּי מִי אֱלוֹהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ:<p dir="rtl">
<span dir="rtl" class="inlineHeader" id="a27_Psalms, פרק יח, לג">לג</span>
הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי:<p dir="rtl">
<span dir="rtl" class="inlineHeader" id="a27_Psalms, פרק יח, לד">לד</span>
מְשַׁוֶּה רַגְלַי כָּאַיָּלוֹת וְעַל בָּמֹתַי יַעֲמִידֵנִי:<p dir="rtl">
<span dir="rtl" class="inlineHeader" id="a27_Psalms, פרק יח, לה">לה</span>
מְלַמֵּד יָדַי לַמִּלְחָמָה וְנִחֲתָה קֶשֶׁת נְחוּשָׁה זְרוֹעֹתָי:<p dir="rtl">
<span dir="rtl" class="inlineHeader" id="a27_Psalms, פרק יח, לו">לו</span>
וַתִּתֶּן לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי:<p dir="rtl">
<span dir="rtl" class="inlineHeader" id="a27_Psalms, פרק יח, לז">לז</span>
תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי:<p dir="rtl">
<span dir="rtl" class="inlineHeader" id="a27_Psalms, פרק יח, לח">לח</span>
אֶרְדּוֹף אוֹיְבַי וְאַשִּׂיגֵם וְלֹא אָשׁוּב עַד כַּלּוֹתָם:<p dir="rtl">
<span dir="rtl" class="inlineHeader" id="a27_Psalms, פרק יח, לט">לט</span>
אֶמְחָצֵם וְלֹא יֻכְלוּ קוּם יִפְּלוּ תַּחַת רַגְלָי:<p dir="rtl">
<span dir="rtl" class="inlineHeader" id="a27_Psalms, פרק יח, מ">מ</span>
וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי:<p dir="rtl">
<span dir="rtl" class="inlineHeader" id="a27_Psalms, פרק יח, מא">מא</span>
וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם:<p dir="rtl">
<span dir="rtl" class="inlineHeader" id="a27_Psalms, פרק יח, מב">מב</span>
יְשַׁוְּעוּ וְאֵין מוֹשִׁיעַ עַל יְהוָה וְלֹא עָנָם:<p dir="rtl">
<span dir="rtl" class="inlineHeader" id="a27_Psalms, פרק יח, מג">מג</span>
וְאֶשְׁחָקֵם כְּעָפָר עַל פְּנֵי רוּחַ כְּטִיט חוּצוֹת אֲרִיקֵם:<p dir="rtl">
<span dir="rtl" class="inlineHeader" id="a27_Psalms, פרק יח, מד">מד</span>
תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֹיִם עַם לֹא יָדַעְתִּי יַעַבְדוּנִי:<p dir="rtl">
<span dir="rtl" class="inlineHeader" id="a27_Psalms, פרק יח, מה">מה</span>
לְשֵׁמַע אֹזֶן יִשָּׁמְעוּ לִי בְּנֵי נֵכָר יְכַחֲשׁוּ לִי:<p dir="rtl">
<span dir="rtl" class="inlineHeader" id="a27_Psalms, פרק יח, מו">מו</span>
בְּנֵי נֵכָר יִבֹּלוּ וְיַחְרְגוּ מִמִּסְגְּרוֹתֵיהֶם:<p dir="rtl">
<span dir="rtl" class="inlineHeader" id="a27_Psalms, פרק יח, מז">מז</span>
חַי יְהוָה וּבָרוּךְ צוּרִי וְיָרוּם אֱלוֹהֵי יִשְׁעִי:<p dir="rtl">
<span dir="rtl" class="inlineHeader" id="a27_Psalms, פרק יח, מח">מח</span>
הָאֵל הַנּוֹתֵן נְקָמוֹת לִי וַיַּדְבֵּר עַמִּים תַּחְתָּי:<p dir="rtl">
<span dir="rtl" class="inlineHeader" id="a27_Psalms, פרק יח, מט">מט</span>
מְפַלְּטִי מֵאֹיְבָי אַף מִן קָמַי תְּרוֹמְמֵנִי מֵאִישׁ חָמָס תַּצִּילֵנִי:<p dir="rtl">
<span dir="rtl" class="inlineHeader" id="a27_Psalms, פרק יח, נ">נ</span>
עַל כֵּן אוֹדְךָ בַגּוֹיִם יְהוָה וּלְשִׁמְךָ אֲזַמֵּרָה:<p dir="rtl">
<span dir="rtl" class="inlineHeader" id="a27_Psalms, פרק יח, נא">נא</span>
(מגדל) מַגְדִּיל יְשׁוּעוֹת מַלְכּוֹ וְעֹשֶׂה חֶסֶד לִמְשִׁיחוֹ לְדָוִד וּלְזַרְעוֹ עַד עוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק יט">פרק-יט</h3><p dir="rtl">
<span dir="rtl" class="inlineHeader" id="a27_Psalms, פרק יט, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק יט, ב">ב</span>
הַשָּׁמַיִם מְסַפְּרִים כְּבוֹד אֵל וּמַעֲשֵׂה יָדָיו מַגִּיד הָרָקִיעַ:<p dir="rtl">
<span dir="rtl" class="inlineHeader" id="a27_Psalms, פרק יט, ג">ג</span>
יוֹם לְיוֹם יַבִּיעַ אֹמֶר וְלַיְלָה לְּלַיְלָה יְחַוֶּה דָּעַת:<p dir="rtl">
<span dir="rtl" class="inlineHeader" id="a27_Psalms, פרק יט, ד">ד</span>
אֵין אֹמֶר וְאֵין דְּבָרִים בְּלִי נִשְׁמָע קוֹלָם:<p dir="rtl">
<span dir="rtl" class="inlineHeader" id="a27_Psalms, פרק יט, ה">ה</span>
בְּכָל הָאָרֶץ יָצָא קַוָּם וּבִקְצֵה תֵבֵל מִלֵּיהֶם לַשֶּׁמֶשׁ שָׂם אֹהֶל בָּהֶם:<p dir="rtl">
<span dir="rtl" class="inlineHeader" id="a27_Psalms, פרק יט, ו">ו</span>
וְהוּא כְּחָתָן יֹצֵא מֵחֻפָּתוֹ יָשִׂישׂ כְּגִבּוֹר לָרוּץ אֹרַח:<p dir="rtl">
<span dir="rtl" class="inlineHeader" id="a27_Psalms, פרק יט, ז">ז</span>
מִקְצֵה הַשָּׁמַיִם מוֹצָאוֹ וּתְקוּפָתוֹ עַל קְצוֹתָם וְאֵין נִסְתָּר מֵחַמָּתוֹ:<p dir="rtl">
<span dir="rtl" class="inlineHeader" id="a27_Psalms, פרק יט, ח">ח</span>
תּוֹרַת יְהוָה תְּמִימָה מְשִׁיבַת נָפֶשׁ עֵדוּת יְהוָה נֶאֱמָנָה מַחְכִּימַת פֶּתִי:<p dir="rtl">
<span dir="rtl" class="inlineHeader" id="a27_Psalms, פרק יט, ט">ט</span>
פִּקּוּדֵי יְהוָה יְשָׁרִים מְשַׂמְּחֵי לֵב מִצְוַת יְהוָה בָּרָה מְאִירַת עֵינָיִם:<p dir="rtl">
<span dir="rtl" class="inlineHeader" id="a27_Psalms, פרק יט, י">י</span>
יִרְאַת יְהוָה טְהוֹרָה עוֹמֶדֶת לָעַד מִשְׁפְּטֵי יְהוָה אֱמֶת צָדְקוּ יַחְדָּו:<p dir="rtl">
<span dir="rtl" class="inlineHeader" id="a27_Psalms, פרק יט, יא">יא</span>
הַנֶּחֱמָדִים מִזָּהָב וּמִפַּז רָב וּמְתוּקִים מִדְּבַשׁ וְנֹפֶת צוּפִים:<p dir="rtl">
<span dir="rtl" class="inlineHeader" id="a27_Psalms, פרק יט, יב">יב</span>
גַּם עַבְדְּךָ נִזְהָר בָּהֶם בְּשָׁמְרָם עֵקֶב רָב:<p dir="rtl">
<span dir="rtl" class="inlineHeader" id="a27_Psalms, פרק יט, יג">יג</span>
שְׁגִיאוֹת מִי יָבִין מִנִּסְתָּרוֹת נַקֵּנִי:<p dir="rtl">
<span dir="rtl" class="inlineHeader" id="a27_Psalms, פרק יט, יד">יד</span>
גַּם מִזֵּדִים חֲשֹׂךְ עַבְדֶּךָ אַל יִמְשְׁלוּ בִי אָז אֵיתָם וְנִקֵּיתִי מִפֶּשַׁע רָב:<p dir="rtl">
<span dir="rtl" class="inlineHeader" id="a27_Psalms, פרק יט, טו">טו</span>
יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ יְהוָה צוּרִי וְגֹאֲלִי: <B>(פ)</B><p dir="rtl">
<h3 dir="rtl" id="a27_Psalms, פרק כ">פרק-כ</h3><p dir="rtl">
<span dir="rtl" class="inlineHeader" id="a27_Psalms, פרק כ, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק כ, ב">ב</span>
יַעַנְךָ יְהוָה בְּיוֹם צָרָה יְשַׂגֶּבְךָ שֵׁם אֱלֹהֵי יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק כ, ג">ג</span>
יִשְׁלַח עֶזְרְךָ מִקֹּדֶשׁ וּמִצִּיּוֹן יִסְעָדֶךָּ:<p dir="rtl">
<span dir="rtl" class="inlineHeader" id="a27_Psalms, פרק כ, ד">ד</span>
יִזְכֹּר כָּל מִנְחֹתֶךָ וְעוֹלָתְךָ יְדַשְּׁנֶה סֶלָה:<p dir="rtl">
<span dir="rtl" class="inlineHeader" id="a27_Psalms, פרק כ, ה">ה</span>
יִתֶּן לְךָ כִלְבָבֶךָ וְכָל עֲצָתְךָ יְמַלֵּא:<p dir="rtl">
<span dir="rtl" class="inlineHeader" id="a27_Psalms, פרק כ, ו">ו</span>
נְרַנְּנָה בִּישׁוּעָתֶךָ וּבְשֵׁם אֱלֹהֵינוּ נִדְגֹּל יְמַלֵּא יְהוָה כָּל מִשְׁאֲלוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק כ, ז">ז</span>
עַתָּה יָדַעְתִּי כִּי הוֹשִׁיעַ יְהוָה מְשִׁיחוֹ יַעֲנֵהוּ מִשְּׁמֵי קָדְשׁוֹ בִּגְבֻרוֹת יֵשַׁע יְמִינוֹ:<p dir="rtl">
<span dir="rtl" class="inlineHeader" id="a27_Psalms, פרק כ, ח">ח</span>
אֵלֶּה בָרֶכֶב וְאֵלֶּה בַסּוּסִים וַאֲנַחְנוּ בְּשֵׁם יְהוָה אֱלֹהֵינוּ נַזְכִּיר:<p dir="rtl">
<span dir="rtl" class="inlineHeader" id="a27_Psalms, פרק כ, ט">ט</span>
הֵמָּה כָּרְעוּ וְנָפָלוּ וַאֲנַחְנוּ קַּמְנוּ וַנִּתְעוֹדָד:<p dir="rtl">
<span dir="rtl" class="inlineHeader" id="a27_Psalms, פרק כ, י">י</span>
יְהוָה הוֹשִׁיעָה הַמֶּלֶךְ יַעֲנֵנוּ בְיוֹם קָרְאֵנוּ: <B>(פ)</B><p dir="rtl">
<h3 dir="rtl" id="a27_Psalms, פרק כא">פרק-כא</h3><p dir="rtl">
<span dir="rtl" class="inlineHeader" id="a27_Psalms, פרק כא, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק כא, ב">ב</span>
יְהוָה בְּעָזְּךָ יִשְׂמַח מֶלֶךְ וּבִישׁוּעָתְךָ מַה יָּגֶיל מְאֹד:<p dir="rtl">
<span dir="rtl" class="inlineHeader" id="a27_Psalms, פרק כא, ג">ג</span>
תַּאֲוַת לִבּוֹ נָתַתָּה לּוֹ וַאֲרֶשֶׁת שְׂפָתָיו בַּל מָנַעְתָּ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק כא, ד">ד</span>
כִּי תְקַדְּמֶנּוּ בִּרְכוֹת טוֹב תָּשִׁית לְרֹאשׁוֹ עֲטֶרֶת פָּז:<p dir="rtl">
<span dir="rtl" class="inlineHeader" id="a27_Psalms, פרק כא, ה">ה</span>
חַיִּים שָׁאַל מִמְּךָ נָתַתָּה לּוֹ אֹרֶךְ יָמִים עוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק כא, ו">ו</span>
גָּדוֹל כְּבוֹדוֹ בִּישׁוּעָתֶךָ הוֹד וְהָדָר תְּשַׁוֶּה עָלָיו:<p dir="rtl">
<span dir="rtl" class="inlineHeader" id="a27_Psalms, פרק כא, ז">ז</span>
כִּי תְשִׁיתֵהוּ בְרָכוֹת לָעַד תְּחַדֵּהוּ בְשִׂמְחָה אֶת פָּנֶיךָ:<p dir="rtl">
<span dir="rtl" class="inlineHeader" id="a27_Psalms, פרק כא, ח">ח</span>
כִּי הַמֶּלֶךְ בֹּטֵחַ בַּיהוָה וּבְחֶסֶד עֶלְיוֹן בַּל יִמּוֹט:<p dir="rtl">
<span dir="rtl" class="inlineHeader" id="a27_Psalms, פרק כא, ט">ט</span>
תִּמְצָא יָדְךָ לְכָל אֹיְבֶיךָ יְמִינְךָ תִּמְצָא שֹׂנְאֶיךָ:<p dir="rtl">
<span dir="rtl" class="inlineHeader" id="a27_Psalms, פרק כא, י">י</span>
תְּשִׁיתֵמוֹ כְּתַנּוּר אֵשׁ לְעֵת פָּנֶיךָ יְהוָה בְּאַפּוֹ יְבַלְּעֵם וְתֹאכְלֵם אֵשׁ:<p dir="rtl">
<span dir="rtl" class="inlineHeader" id="a27_Psalms, פרק כא, יא">יא</span>
פִּרְיָמוֹ מֵאֶרֶץ תְּאַבֵּד וְזַרְעָם מִבְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק כא, יב">יב</span>
כִּי נָטוּ עָלֶיךָ רָעָה חָשְׁבוּ מְזִמָּה בַּל יוּכָלוּ:<p dir="rtl">
<span dir="rtl" class="inlineHeader" id="a27_Psalms, פרק כא, יג">יג</span>
כִּי תְּשִׁיתֵמוֹ שֶׁכֶם בְּמֵיתָרֶיךָ תְּכוֹנֵן עַל פְּנֵיהֶם:<p dir="rtl">
<span dir="rtl" class="inlineHeader" id="a27_Psalms, פרק כא, יד">יד</span>
רוּמָה יְהוָה בְּעֻזֶּךָ נָשִׁירָה וּנְזַמְּרָה גְּבוּרָתֶךָ: <B>(פ)</B><p dir="rtl">
<h3 dir="rtl" id="a27_Psalms, פרק כב">פרק-כב</h3><p dir="rtl">
<span dir="rtl" class="inlineHeader" id="a27_Psalms, פרק כב, א">א</span>
לַמְנַצֵּחַ עַל אַיֶּלֶת הַשַּׁחַר מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק כב, ב">ב</span>
אֵלִי אֵלִי לָמָה עֲזַבְתָּנִי רָחוֹק מִישׁוּעָתִי דִּבְרֵי שַׁאֲגָתִי:<p dir="rtl">
<span dir="rtl" class="inlineHeader" id="a27_Psalms, פרק כב, ג">ג</span>
אֱלֹהַי אֶקְרָא יוֹמָם וְלֹא תַעֲנֶה וְלַיְלָה וְלֹא דוּמִיָּה לִי:<p dir="rtl">
<span dir="rtl" class="inlineHeader" id="a27_Psalms, פרק כב, ד">ד</span>
וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק כב, ה">ה</span>
בְּךָ בָּטְחוּ אֲבֹתֵינוּ בָּטְחוּ וַתְּפַלְּטֵמוֹ:<p dir="rtl">
<span dir="rtl" class="inlineHeader" id="a27_Psalms, פרק כב, ו">ו</span>
אֵלֶיךָ זָעֲקוּ וְנִמְלָטוּ בְּךָ בָטְחוּ וְלֹא בוֹשׁוּ:<p dir="rtl">
<span dir="rtl" class="inlineHeader" id="a27_Psalms, פרק כב, ז">ז</span>
וְאָנֹכִי תוֹלַעַת וְלֹא אִישׁ חֶרְפַּת אָדָם וּבְזוּי עָם:<p dir="rtl">
<span dir="rtl" class="inlineHeader" id="a27_Psalms, פרק כב, ח">ח</span>
כָּל רֹאַי יַלְעִגוּ לִי יַפְטִירוּ בְשָׂפָה יָנִיעוּ רֹאשׁ:<p dir="rtl">
<span dir="rtl" class="inlineHeader" id="a27_Psalms, פרק כב, ט">ט</span>
גֹּל אֶל יְהוָה יְפַלְּטֵהוּ יַצִּילֵהוּ כִּי חָפֵץ בּוֹ:<p dir="rtl">
<span dir="rtl" class="inlineHeader" id="a27_Psalms, פרק כב, י">י</span>
כִּי אַתָּה גֹחִי מִבָּטֶן מַבְטִיחִי עַל שְׁדֵי אִמִּי:<p dir="rtl">
<span dir="rtl" class="inlineHeader" id="a27_Psalms, פרק כב, יא">יא</span>
עָלֶיךָ הָשְׁלַכְתִּי מֵרָחֶם מִבֶּטֶן אִמִּי אֵלִי אָתָּה:<p dir="rtl">
<span dir="rtl" class="inlineHeader" id="a27_Psalms, פרק כב, יב">יב</span>
אַל תִּרְחַק מִמֶּנִּי כִּי צָרָה קְרוֹבָה כִּי אֵין עוֹזֵר:<p dir="rtl">
<span dir="rtl" class="inlineHeader" id="a27_Psalms, פרק כב, יג">יג</span>
סְבָבוּנִי פָּרִים רַבִּים אַבִּירֵי בָשָׁן כִּתְּרוּנִי:<p dir="rtl">
<span dir="rtl" class="inlineHeader" id="a27_Psalms, פרק כב, יד">יד</span>
פָּצוּ עָלַי פִּיהֶם אַרְיֵה טֹרֵף וְשֹׁאֵג:<p dir="rtl">
<span dir="rtl" class="inlineHeader" id="a27_Psalms, פרק כב, טו">טו</span>
כַּמַּיִם נִשְׁפַּכְתִּי וְהִתְפָּרְדוּ כָּל עַצְמוֹתָי הָיָה לִבִּי כַּדּוֹנָג נָמֵס בְּתוֹךְ מֵעָי:<p dir="rtl">
<span dir="rtl" class="inlineHeader" id="a27_Psalms, פרק כב, טז">טז</span>
יָבֵשׁ כַּחֶרֶשׂ כֹּחִי וּלְשׁוֹנִי מֻדְבָּק מַלְקוֹחָי וְלַעֲפַר מָוֶת תִּשְׁפְּתֵנִי:<p dir="rtl">
<span dir="rtl" class="inlineHeader" id="a27_Psalms, פרק כב, יז">יז</span>
כִּי סְבָבוּנִי כְּלָבִים עֲדַת מְרֵעִים הִקִּיפוּנִי כָּאֲרִי יָדַי וְרַגְלָי:<p dir="rtl">
<span dir="rtl" class="inlineHeader" id="a27_Psalms, פרק כב, יח">יח</span>
אֲסַפֵּר כָּל עַצְמוֹתָי הֵמָּה יַבִּיטוּ יִרְאוּ בִי:<p dir="rtl">
<span dir="rtl" class="inlineHeader" id="a27_Psalms, פרק כב, יט">יט</span>
יְחַלְּקוּ בְגָדַי לָהֶם וְעַל לְבוּשִׁי יַפִּילוּ גוֹרָל:<p dir="rtl">
<span dir="rtl" class="inlineHeader" id="a27_Psalms, פרק כב, כ">כ</span>
וְאַתָּה יְהוָה אַל תִּרְחָק אֱיָלוּתִי לְעֶזְרָתִי חוּשָׁה:<p dir="rtl">
<span dir="rtl" class="inlineHeader" id="a27_Psalms, פרק כב, כא">כא</span>
הַצִּילָה מֵחֶרֶב נַפְשִׁי מִיַּד כֶּלֶב יְחִידָתִי:<p dir="rtl">
<span dir="rtl" class="inlineHeader" id="a27_Psalms, פרק כב, כב">כב</span>
הוֹשִׁיעֵנִי מִפִּי אַרְיֵה וּמִקַּרְנֵי רֵמִים עֲנִיתָנִי:<p dir="rtl">
<span dir="rtl" class="inlineHeader" id="a27_Psalms, פרק כב, כג">כג</span>
אֲסַפְּרָה שִׁמְךָ לְאֶחָי בְּתוֹךְ קָהָל אֲהַלְלֶךָּ:<p dir="rtl">
<span dir="rtl" class="inlineHeader" id="a27_Psalms, פרק כב, כד">כד</span>
יִרְאֵי יְהוָה הַלְלוּהוּ כָּל זֶרַע יַעֲקֹב כַּבְּדוּהוּ וְגוּרוּ מִמֶּנּוּ כָּל זֶרַע יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק כב, כה">כה</span>
כִּי לֹא בָזָה וְלֹא שִׁקַּץ עֱנוּת עָנִי וְלֹא הִסְתִּיר פָּנָיו מִמֶּנּוּ וּבְשַׁוְּעוֹ אֵלָיו שָׁמֵעַ:<p dir="rtl">
<span dir="rtl" class="inlineHeader" id="a27_Psalms, פרק כב, כו">כו</span>
מֵאִתְּךָ תְהִלָּתִי בְּקָהָל רָב נְדָרַי אֲשַׁלֵּם נֶגֶד יְרֵאָיו:<p dir="rtl">
<span dir="rtl" class="inlineHeader" id="a27_Psalms, פרק כב, כז">כז</span>
יֹאכְלוּ עֲנָוִים וְיִשְׂבָּעוּ יְהַלְלוּ יְהוָה דֹּרְשָׁיו יְחִי לְבַבְכֶם לָעַד:<p dir="rtl">
<span dir="rtl" class="inlineHeader" id="a27_Psalms, פרק כב, כח">כח</span>
יִזְכְּרוּ וְיָשֻׁבוּ אֶל יְהוָה כָּל אַפְסֵי אָרֶץ וְיִשְׁתַּחֲווּ לְפָנֶיךָ כָּל מִשְׁפְּחוֹת גּוֹיִם:<p dir="rtl">
<span dir="rtl" class="inlineHeader" id="a27_Psalms, פרק כב, כט">כט</span>
כִּי לַיהוָה הַמְּלוּכָה וּמֹשֵׁל בַּגּוֹיִם:<p dir="rtl">
<span dir="rtl" class="inlineHeader" id="a27_Psalms, פרק כב, ל">ל</span>
אָכְלוּ וַיִּשְׁתַּחֲוּוּ כָּל דִּשְׁנֵי אֶרֶץ לְפָנָיו יִכְרְעוּ כָּל יוֹרְדֵי עָפָר וְנַפְשׁוֹ לֹא חִיָּה:<p dir="rtl">
<span dir="rtl" class="inlineHeader" id="a27_Psalms, פרק כב, לא">לא</span>
זֶרַע יַעַבְדֶנּוּ יְסֻפַּר לַאדֹנָי לַדּוֹר:<p dir="rtl">
<span dir="rtl" class="inlineHeader" id="a27_Psalms, פרק כב, לב">לב</span>
יָבֹאוּ וְיַגִּידוּ צִדְקָתוֹ לְעַם נוֹלָד כִּי עָשָׂה: <B>(פ)</B><p dir="rtl">
<h3 dir="rtl" id="a27_Psalms, פרק כג">פרק-כג</h3><p dir="rtl">
<span dir="rtl" class="inlineHeader" id="a27_Psalms, פרק כג, א">א</span>
מִזְמוֹר לְדָוִד יְהוָה רֹעִי לֹא אֶחְסָר:<p dir="rtl">
<span dir="rtl" class="inlineHeader" id="a27_Psalms, פרק כג, ב">ב</span>
בִּנְאוֹת דֶּשֶׁא יַרְבִּיצֵנִי עַל מֵי מְנֻחוֹת יְנַהֲלֵנִי:<p dir="rtl">
<span dir="rtl" class="inlineHeader" id="a27_Psalms, פרק כג, ג">ג</span>
נַפְשִׁי יְשׁוֹבֵב יַנְחֵנִי בְמַעְגְּלֵי צֶדֶק לְמַעַן שְׁמוֹ:<p dir="rtl">
<span dir="rtl" class="inlineHeader" id="a27_Psalms, פרק כג, ד">ד</span>
גַּם כִּי אֵלֵךְ בְּגֵיא צַלְמָוֶת לֹא אִירָא רָע כִּי אַתָּה עִמָּדִי שִׁבְטְךָ וּמִשְׁעַנְתֶּךָ הֵמָּה יְנַחֲמֻנִי:<p dir="rtl">
<span dir="rtl" class="inlineHeader" id="a27_Psalms, פרק כג, ה">ה</span>
תַּעֲרֹךְ לְפָנַי שֻׁלְחָן נֶגֶד צֹרְרָי דִּשַּׁנְתָּ בַשֶּׁמֶן רֹאשִׁי כּוֹסִי רְוָיָה:<p dir="rtl">
<span dir="rtl" class="inlineHeader" id="a27_Psalms, פרק כג, ו">ו</span>
אַךְ טוֹב וָחֶסֶד יִרְדְּפוּנִי כָּל יְמֵי חַיָּי וְשַׁבְתִּי בְּבֵית יְהוָה לְאֹרֶךְ יָמִים: <B>(פ)</B><p dir="rtl">
<h3 dir="rtl" id="a27_Psalms, פרק כד">פרק-כד</h3><p dir="rtl">
<span dir="rtl" class="inlineHeader" id="a27_Psalms, פרק כד, א">א</span>
לְדָוִד מִזְמוֹר לַיהוָה הָאָרֶץ וּמְלוֹאָהּ תֵּבֵל וְיֹשְׁבֵי בָהּ:<p dir="rtl">
<span dir="rtl" class="inlineHeader" id="a27_Psalms, פרק כד, ב">ב</span>
כִּי הוּא עַל יַמִּים יְסָדָהּ וְעַל נְהָרוֹת יְכוֹנְנֶהָ:<p dir="rtl">
<span dir="rtl" class="inlineHeader" id="a27_Psalms, פרק כד, ג">ג</span>
מִי יַעֲלֶה בְהַר יְהוָה וּמִי יָקוּם בִּמְקוֹם קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק כד, ד">ד</span>
נְקִי כַפַּיִם וּבַר לֵבָב אֲשֶׁר לֹא נָשָׂא לַשָּׁוְא נַפְשִׁי וְלֹא נִשְׁבַּע לְמִרְמָה:<p dir="rtl">
<span dir="rtl" class="inlineHeader" id="a27_Psalms, פרק כד, ה">ה</span>
יִשָּׂא בְרָכָה מֵאֵת יְהוָה וּצְדָקָה מֵאֱלֹהֵי יִשְׁעוֹ:<p dir="rtl">
<span dir="rtl" class="inlineHeader" id="a27_Psalms, פרק כד, ו">ו</span>
זֶה דּוֹר (דרשו) דֹּרְשָׁיו מְבַקְשֵׁי פָנֶיךָ יַעֲקֹב סֶלָה:<p dir="rtl">
<span dir="rtl" class="inlineHeader" id="a27_Psalms, פרק כד, ז">ז</span>
שְׂאוּ שְׁעָרִים רָאשֵׁיכֶם וְהִנָּשְׂאוּ פִּתְחֵי עוֹלָם וְיָבוֹא מֶלֶךְ הַכָּבוֹד:<p dir="rtl">
<span dir="rtl" class="inlineHeader" id="a27_Psalms, פרק כד, ח">ח</span>
מִי זֶה מֶלֶךְ הַכָּבוֹד יְהוָה עִזּוּז וְגִבּוֹר יְהוָה גִּבּוֹר מִלְחָמָה:<p dir="rtl">
<span dir="rtl" class="inlineHeader" id="a27_Psalms, פרק כד, ט">ט</span>
שְׂאוּ שְׁעָרִים רָאשֵׁיכֶם וּשְׂאוּ פִּתְחֵי עוֹלָם וְיָבֹא מֶלֶךְ הַכָּבוֹד:<p dir="rtl">
<span dir="rtl" class="inlineHeader" id="a27_Psalms, פרק כד, י">י</span>
מִי הוּא זֶה מֶלֶךְ הַכָּבוֹד יְהוָה צְבָאוֹת הוּא מֶלֶךְ הַכָּבוֹד סֶלָה: <B>(פ)</B><p dir="rtl">
<h3 dir="rtl" id="a27_Psalms, פרק כה">פרק-כה</h3><p dir="rtl">
<span dir="rtl" class="inlineHeader" id="a27_Psalms, פרק כה, א">א</span>
לְדָוִד אֵלֶיךָ יְהוָה נַפְשִׁי אֶשָּׂא:<p dir="rtl">
<span dir="rtl" class="inlineHeader" id="a27_Psalms, פרק כה, ב">ב</span>
אֱלֹהַי בְּךָ בָטַחְתִּי אַל אֵבוֹשָׁה אַל יַעַלְצוּ אֹיְבַי לִי:<p dir="rtl">
<span dir="rtl" class="inlineHeader" id="a27_Psalms, פרק כה, ג">ג</span>
גַּם כָּל קוֶֹיךָ לֹא יֵבֹשׁוּ יֵבֹשׁוּ הַבּוֹגְדִים רֵיקָם:<p dir="rtl">
<span dir="rtl" class="inlineHeader" id="a27_Psalms, פרק כה, ד">ד</span>
דְּרָכֶיךָ יְהוָה הוֹדִיעֵנִי אֹרְחוֹתֶיךָ לַמְּדֵנִי:<p dir="rtl">
<span dir="rtl" class="inlineHeader" id="a27_Psalms, פרק כה, ה">ה</span>
הַדְרִיכֵנִי בַאֲמִתֶּךָ וְלַמְּדֵנִי כִּי אַתָּה אֱלֹהֵי יִשְׁעִי אוֹתְךָ קִוִּיתִי כָּל הַיּוֹם:<p dir="rtl">
<span dir="rtl" class="inlineHeader" id="a27_Psalms, פרק כה, ו">ו</span>
זְכֹר רַחֲמֶיךָ יְהוָה וַחֲסָדֶיךָ כִּי מֵעוֹלָם הֵמָּה:<p dir="rtl">
<span dir="rtl" class="inlineHeader" id="a27_Psalms, פרק כה, ז">ז</span>
חַטֹּאות נְעוּרַי וּפְשָׁעַי אַל תִּזְכֹּר כְּחַסְדְּךָ זְכָר לִי אַתָּה לְמַעַן טוּבְךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק כה, ח">ח</span>
טוֹב וְיָשָׁר יְהוָה עַל כֵּן יוֹרֶה חַטָּאִים בַּדָּרֶךְ:<p dir="rtl">
<span dir="rtl" class="inlineHeader" id="a27_Psalms, פרק כה, ט">ט</span>
יַדְרֵךְ עֲנָוִים בַּמִּשְׁפָּט וִילַמֵּד עֲנָוִים דַּרְכּוֹ:<p dir="rtl">
<span dir="rtl" class="inlineHeader" id="a27_Psalms, פרק כה, י">י</span>
כָּל אָרְחוֹת יְהוָה חֶסֶד וֶאֱמֶת לְנֹצְרֵי בְרִיתוֹ וְעֵדֹתָיו:<p dir="rtl">
<span dir="rtl" class="inlineHeader" id="a27_Psalms, פרק כה, יא">יא</span>
לְמַעַן שִׁמְךָ יְהוָה וְסָלַחְתָּ לַעֲוֹנִי כִּי רַב הוּא:<p dir="rtl">
<span dir="rtl" class="inlineHeader" id="a27_Psalms, פרק כה, יב">יב</span>
מִי זֶה הָאִישׁ יְרֵא יְהוָה יוֹרֶנּוּ בְּדֶרֶךְ יִבְחָר:<p dir="rtl">
<span dir="rtl" class="inlineHeader" id="a27_Psalms, פרק כה, יג">יג</span>
נַפְשׁוֹ בְּטוֹב תָּלִין וְזַרְעוֹ יִירַשׁ אָרֶץ:<p dir="rtl">
<span dir="rtl" class="inlineHeader" id="a27_Psalms, פרק כה, יד">יד</span>
סוֹד יְהוָה לִירֵאָיו וּבְרִיתוֹ לְהוֹדִיעָם:<p dir="rtl">
<span dir="rtl" class="inlineHeader" id="a27_Psalms, פרק כה, טו">טו</span>
עֵינַי תָּמִיד אֶל יְהוָה כִּי הוּא יוֹצִיא מֵרֶשֶׁת רַגְלָי:<p dir="rtl">
<span dir="rtl" class="inlineHeader" id="a27_Psalms, פרק כה, טז">טז</span>
פְּנֵה אֵלַי וְחָנֵּנִי כִּי יָחִיד וְעָנִי אָנִי:<p dir="rtl">
<span dir="rtl" class="inlineHeader" id="a27_Psalms, פרק כה, יז">יז</span>
צָרוֹת לְבָבִי הִרְחִיבוּ מִמְּצוּקוֹתַי הוֹצִיאֵנִי:<p dir="rtl">
<span dir="rtl" class="inlineHeader" id="a27_Psalms, פרק כה, יח">יח</span>
רְאֵה עָנְיִי וַעֲמָלִי וְשָׂא לְכָל חַטֹּאותָי:<p dir="rtl">
<span dir="rtl" class="inlineHeader" id="a27_Psalms, פרק כה, יט">יט</span>
רְאֵה אוֹיְבַי כִּי רָבּוּ וְשִׂנְאַת חָמָס שְׂנֵאוּנִי:<p dir="rtl">
<span dir="rtl" class="inlineHeader" id="a27_Psalms, פרק כה, כ">כ</span>
שָׁמְרָה נַפְשִׁי וְהַצִּילֵנִי אַל אֵבוֹשׁ כִּי חָסִיתִי בָךְ:<p dir="rtl">
<span dir="rtl" class="inlineHeader" id="a27_Psalms, פרק כה, כא">כא</span>
תֹּם וָיֹשֶׁר יִצְּרוּנִי כִּי קִוִּיתִיךָ:<p dir="rtl">
<span dir="rtl" class="inlineHeader" id="a27_Psalms, פרק כה, כב">כב</span>
פְּדֵה אֱלֹהִים אֶת יִשְׂרָאֵל מִכֹּל צָרוֹתָיו: <B>(פ)</B><p dir="rtl">
<h3 dir="rtl" id="a27_Psalms, פרק כו">פרק-כו</h3><p dir="rtl">
<span dir="rtl" class="inlineHeader" id="a27_Psalms, פרק כו, א">א</span>
לְדָוִד שָׁפְטֵנִי יְהוָה כִּי אֲנִי בְּתֻמִּי הָלַכְתִּי וּבַיהוָה בָּטַחְתִּי לֹא אֶמְעָד:<p dir="rtl">
<span dir="rtl" class="inlineHeader" id="a27_Psalms, פרק כו, ב">ב</span>
בְּחָנֵנִי יְהוָה וְנַסֵּנִי (צרופה) צָרְפָה כִלְיוֹתַי וְלִבִּי:<p dir="rtl">
<span dir="rtl" class="inlineHeader" id="a27_Psalms, פרק כו, ג">ג</span>
כִּי חַסְדְּךָ לְנֶגֶד עֵינָי וְהִתְהַלַּכְתִּי בַּאֲמִתֶּךָ:<p dir="rtl">
<span dir="rtl" class="inlineHeader" id="a27_Psalms, פרק כו, ד">ד</span>
לֹא יָשַׁבְתִּי עִם מְתֵי שָׁוְא וְעִם נַעֲלָמִים לֹא אָבוֹא:<p dir="rtl">
<span dir="rtl" class="inlineHeader" id="a27_Psalms, פרק כו, ה">ה</span>
שָׂנֵאתִי קְהַל מְרֵעִים וְעִם רְשָׁעִים לֹא אֵשֵׁב:<p dir="rtl">
<span dir="rtl" class="inlineHeader" id="a27_Psalms, פרק כו, ו">ו</span>
אֶרְחַץ בְּנִקָּיוֹן כַּפָּי וַאֲסֹבְבָה אֶת מִזְבַּחֲךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק כו, ז">ז</span>
לַשְׁמִעַ בְּקוֹל תּוֹדָה וּלְסַפֵּר כָּל נִפְלְאוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק כו, ח">ח</span>
יְהוָה אָהַבְתִּי מְעוֹן בֵּיתֶךָ וּמְקוֹם מִשְׁכַּן כְּבוֹדֶךָ:<p dir="rtl">
<span dir="rtl" class="inlineHeader" id="a27_Psalms, פרק כו, ט">ט</span>
אַל תֶּאֱסֹף עִם חַטָּאִים נַפְשִׁי וְעִם אַנְשֵׁי דָמִים חַיָּי:<p dir="rtl">
<span dir="rtl" class="inlineHeader" id="a27_Psalms, פרק כו, י">י</span>
אֲשֶׁר בִּידֵיהֶם זִמָּה וִימִינָם מָלְאָה שֹּׁחַד:<p dir="rtl">
<span dir="rtl" class="inlineHeader" id="a27_Psalms, פרק כו, יא">יא</span>
וַאֲנִי בְּתֻמִּי אֵלֵךְ פְּדֵנִי וְחָנֵּנִי:<p dir="rtl">
<span dir="rtl" class="inlineHeader" id="a27_Psalms, פרק כו, יב">יב</span>
רַגְלִי עָמְדָה בְמִישׁוֹר בְּמַקְהֵלִים אֲבָרֵךְ יְהוָה: <B>(פ)</B><p dir="rtl">
<h3 dir="rtl" id="a27_Psalms, פרק כז">פרק-כז</h3><p dir="rtl">
<span dir="rtl" class="inlineHeader" id="a27_Psalms, פרק כז, א">א</span>
לְדָוִד יְהוָה אוֹרִי וְיִשְׁעִי מִמִּי אִירָא יְהוָה מָעוֹז חַיַּי מִמִּי אֶפְחָד:<p dir="rtl">
<span dir="rtl" class="inlineHeader" id="a27_Psalms, פרק כז, ב">ב</span>
בִּקְרֹב עָלַי מְרֵעִים לֶאֱכֹל אֶת בְּשָׂרִי צָרַי וְאֹיְבַי לִי הֵמָּה כָשְׁלוּ וְנָפָלוּ:<p dir="rtl">
<span dir="rtl" class="inlineHeader" id="a27_Psalms, פרק כז, ג">ג</span>
אִם תַּחֲנֶה עָלַי מַחֲנֶה לֹא יִירָא לִבִּי אִם תָּקוּם עָלַי מִלְחָמָה בְּזֹאת אֲנִי בוֹטֵחַ:<p dir="rtl">
<span dir="rtl" class="inlineHeader" id="a27_Psalms, פרק כז, ד">ד</span>
אַחַת שָׁאַלְתִּי מֵאֵת יְהוָה אוֹתָהּ אֲבַקֵּשׁ שִׁבְתִּי בְּבֵית יְהוָה כָּל יְמֵי חַיַּי לַחֲזוֹת בְּנֹעַם יְהוָה וּלְבַקֵּר בְּהֵיכָלוֹ:<p dir="rtl">
<span dir="rtl" class="inlineHeader" id="a27_Psalms, פרק כז, ה">ה</span>
כִּי יִצְפְּנֵנִי בְּסֻכֹּה בְּיוֹם רָעָה יַסְתִּרֵנִי בְּסֵתֶר אָהֳלוֹ בְּצוּר יְרוֹמְמֵנִי:<p dir="rtl">
<span dir="rtl" class="inlineHeader" id="a27_Psalms, פרק כז, ו">ו</span>
וְעַתָּה יָרוּם רֹאשִׁי עַל אֹיְבַי סְבִיבוֹתַי וְאֶזְבְּחָה בְאָהֳלוֹ זִבְחֵי תְרוּעָה אָשִׁירָה וַאֲזַמְּרָה לַיהוָה:<p dir="rtl">
<span dir="rtl" class="inlineHeader" id="a27_Psalms, פרק כז, ז">ז</span>
שְׁמַע יְהוָה קוֹלִי אֶקְרָא וְחָנֵּנִי וַעֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק כז, ח">ח</span>
לְךָ אָמַר לִבִּי בַּקְּשׁוּ פָנָי אֶת פָּנֶיךָ יְהוָה אֲבַקֵּשׁ:<p dir="rtl">
<span dir="rtl" class="inlineHeader" id="a27_Psalms, פרק כז, ט">ט</span>
אַל תַּסְתֵּר פָּנֶיךָ מִמֶּנִּי אַל תַּט בְּאַף עַבְדֶּךָ עֶזְרָתִי הָיִיתָ אַל תִּטְּשֵׁנִי וְאַל תַּעַזְבֵנִי אֱלֹהֵי יִשְׁעִי:<p dir="rtl">
<span dir="rtl" class="inlineHeader" id="a27_Psalms, פרק כז, י">י</span>
כִּי אָבִי וְאִמִּי עֲזָבוּנִי וַיהוָה יַאַסְפֵנִי:<p dir="rtl">
<span dir="rtl" class="inlineHeader" id="a27_Psalms, פרק כז, יא">יא</span>
הוֹרֵנִי יְהוָה דַּרְכֶּךָ וּנְחֵנִי בְּאֹרַח מִישׁוֹר לְמַעַן שׁוֹרְרָי:<p dir="rtl">
<span dir="rtl" class="inlineHeader" id="a27_Psalms, פרק כז, יב">יב</span>
אַל תִּתְּנֵנִי בְּנֶפֶשׁ צָרָי כִּי קָמוּ בִי עֵדֵי שֶׁקֶר וִיפֵחַ חָמָס:<p dir="rtl">
<span dir="rtl" class="inlineHeader" id="a27_Psalms, פרק כז, יג">יג</span>
לוּלֵא הֶאֱמַנְתִּי לִרְאוֹת בְּטוּב יְהוָה בְּאֶרֶץ חַיִּים:<p dir="rtl">
<span dir="rtl" class="inlineHeader" id="a27_Psalms, פרק כז, יד">יד</span>
קַוֵּה אֶל יְהוָה חֲזַק וְיַאֲמֵץ לִבֶּךָ וְקַוֵּה אֶל יְהוָה: <B>(פ)</B><p dir="rtl">
<h3 dir="rtl" id="a27_Psalms, פרק כח">פרק-כח</h3><p dir="rtl">
<span dir="rtl" class="inlineHeader" id="a27_Psalms, פרק כח, א">א</span>
לְדָוִד אֵלֶיךָ יְהוָה אֶקְרָא צוּרִי אַל תֶּחֱרַשׁ מִמֶּנִּי פֶּן תֶּחֱשֶׁה מִמֶּנִּי וְנִמְשַׁלְתִּי עִם יוֹרְדֵי בוֹר:<p dir="rtl">
<span dir="rtl" class="inlineHeader" id="a27_Psalms, פרק כח, ב">ב</span>
שְׁמַע קוֹל תַּחֲנוּנַי בְּשַׁוְּעִי אֵלֶיךָ בְּנָשְׂאִי יָדַי אֶל דְּבִיר קָדְשֶׁךָ:<p dir="rtl">
<span dir="rtl" class="inlineHeader" id="a27_Psalms, פרק כח, ג">ג</span>
אַל תִּמְשְׁכֵנִי עִם רְשָׁעִים וְעִם פֹּעֲלֵי אָוֶן דֹּבְרֵי שָׁלוֹם עִם רֵעֵיהֶם וְרָעָה בִּלְבָבָם:<p dir="rtl">
<span dir="rtl" class="inlineHeader" id="a27_Psalms, פרק כח, ד">ד</span>
תֶּן לָהֶם כְּפָעֳלָם וּכְרֹעַ מַעַלְלֵיהֶם כְּמַעֲשֵׂה יְדֵיהֶם תֵּן לָהֶם הָשֵׁב גְּמוּלָם לָהֶם:<p dir="rtl">
<span dir="rtl" class="inlineHeader" id="a27_Psalms, פרק כח, ה">ה</span>
כִּי לֹא יָבִינוּ אֶל פְּעֻלֹּת יְהוָה וְאֶל מַעֲשֵׂה יָדָיו יֶהֶרְסֵם וְלֹא יִבְנֵם:<p dir="rtl">
<span dir="rtl" class="inlineHeader" id="a27_Psalms, פרק כח, ו">ו</span>
בָּרוּךְ יְהוָה כִּי שָׁמַע קוֹל תַּחֲנוּנָי:<p dir="rtl">
<span dir="rtl" class="inlineHeader" id="a27_Psalms, פרק כח, ז">ז</span>
יְהוָה עֻזִּי וּמָגִנִּי בּוֹ בָטַח לִבִּי וְנֶעֱזָרְתִּי וַיַּעֲלֹז לִבִּי וּמִשִּׁירִי אֲהוֹדֶנּוּ:<p dir="rtl">
<span dir="rtl" class="inlineHeader" id="a27_Psalms, פרק כח, ח">ח</span>
יְהוָה עֹז לָמוֹ וּמָעוֹז יְשׁוּעוֹת מְשִׁיחוֹ הוּא:<p dir="rtl">
<span dir="rtl" class="inlineHeader" id="a27_Psalms, פרק כח, ט">ט</span>
הוֹשִׁיעָה אֶת עַמֶּךָ וּבָרֵךְ אֶת נַחֲלָתֶךָ וּרְעֵם וְנַשְּׂאֵם עַד הָעוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק כט">פרק-כט</h3><p dir="rtl">
<span dir="rtl" class="inlineHeader" id="a27_Psalms, פרק כט, א">א</span>
מִזְמוֹר לְדָוִד הָבוּ לַיהוָה בְּנֵי אֵלִים הָבוּ לַיהוָה כָּבוֹד וָעֹז:<p dir="rtl">
<span dir="rtl" class="inlineHeader" id="a27_Psalms, פרק כט, ב">ב</span>
הָבוּ לַיהוָה כְּבוֹד שְׁמוֹ הִשְׁתַּחֲווּ לַיהוָה בְּהַדְרַת קֹדֶשׁ:<p dir="rtl">
<span dir="rtl" class="inlineHeader" id="a27_Psalms, פרק כט, ג">ג</span>
קוֹל יְהוָה עַל הַמָּיִם אֵל הַכָּבוֹד הִרְעִים יְהוָה עַל מַיִם רַבִּים:<p dir="rtl">
<span dir="rtl" class="inlineHeader" id="a27_Psalms, פרק כט, ד">ד</span>
קוֹל יְהוָה בַּכֹּחַ קוֹל יְהוָה בֶּהָדָר:<p dir="rtl">
<span dir="rtl" class="inlineHeader" id="a27_Psalms, פרק כט, ה">ה</span>
קוֹל יְהוָה שֹׁבֵר אֲרָזִים וַיְשַׁבֵּר יְהוָה אֶת אַרְזֵי הַלְּבָנוֹן:<p dir="rtl">
<span dir="rtl" class="inlineHeader" id="a27_Psalms, פרק כט, ו">ו</span>
וַיַּרְקִידֵם כְּמוֹ עֵגֶל לְבָנוֹן וְשִׂרְיֹן כְּמוֹ בֶן רְאֵמִים:<p dir="rtl">
<span dir="rtl" class="inlineHeader" id="a27_Psalms, פרק כט, ז">ז</span>
קוֹל יְהוָה חֹצֵב לַהֲבוֹת אֵשׁ:<p dir="rtl">
<span dir="rtl" class="inlineHeader" id="a27_Psalms, פרק כט, ח">ח</span>
קוֹל יְהוָה יָחִיל מִדְבָּר יָחִיל יְהוָה מִדְבַּר קָדֵשׁ:<p dir="rtl">
<span dir="rtl" class="inlineHeader" id="a27_Psalms, פרק כט, ט">ט</span>
קוֹל יְהוָה יְחוֹלֵל אַיָּלוֹת וַיֶּחֱשֹׂף יְעָרוֹת וּבְהֵיכָלוֹ כֻּלּוֹ אֹמֵר כָּבוֹד:<p dir="rtl">
<span dir="rtl" class="inlineHeader" id="a27_Psalms, פרק כט, י">י</span>
יְהוָה לַמַּבּוּל יָשָׁב וַיֵּשֶׁב יְהוָה מֶלֶךְ לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק כט, יא">יא</span>
יְהוָה עֹז לְעַמּוֹ יִתֵּן יְהוָה יְבָרֵךְ אֶת עַמּוֹ בַשָּׁלוֹם: <B>(פ)</B><p dir="rtl">
<h3 dir="rtl" id="a27_Psalms, פרק ל">פרק-ל</h3><p dir="rtl">
<span dir="rtl" class="inlineHeader" id="a27_Psalms, פרק ל, א">א</span>
מִזְמוֹר שִׁיר חֲנֻכַּת הַבַּיִת לְדָוִד:<p dir="rtl">
<span dir="rtl" class="inlineHeader" id="a27_Psalms, פרק ל, ב">ב</span>
אֲרוֹמִמְךָ יְהוָה כִּי דִלִּיתָנִי וְלֹא שִׂמַּחְתָּ אֹיְבַי לִי:<p dir="rtl">
<span dir="rtl" class="inlineHeader" id="a27_Psalms, פרק ל, ג">ג</span>
יְהוָה אֱלֹהָי שִׁוַּעְתִּי אֵלֶיךָ וַתִּרְפָּאֵנִי:<p dir="rtl">
<span dir="rtl" class="inlineHeader" id="a27_Psalms, פרק ל, ד">ד</span>
יְהוָה הֶעֱלִיתָ מִן שְׁאוֹל נַפְשִׁי חִיִּיתַנִי (מיורדי) מִיָּרְדִי בוֹר:<p dir="rtl">
<span dir="rtl" class="inlineHeader" id="a27_Psalms, פרק ל, ה">ה</span>
זַמְּרוּ לַיהוָה חֲסִידָיו וְהוֹדוּ לְזֵכֶר קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק ל, ו">ו</span>
כִּי רֶגַע בְּאַפּוֹ חַיִּים בִּרְצוֹנוֹ בָּעֶרֶב יָלִין בֶּכִי וְלַבֹּקֶר רִנָּה:<p dir="rtl">
<span dir="rtl" class="inlineHeader" id="a27_Psalms, פרק ל, ז">ז</span>
וַאֲנִי אָמַרְתִּי בְשַׁלְוִי בַּל אֶמּוֹט לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק ל, ח">ח</span>
יְהוָה בִּרְצוֹנְךָ הֶעֱמַדְתָּה לְהַרְרִי עֹז הִסְתַּרְתָּ פָנֶיךָ הָיִיתִי נִבְהָל:<p dir="rtl">
<span dir="rtl" class="inlineHeader" id="a27_Psalms, פרק ל, ט">ט</span>
אֵלֶיךָ יְהוָה אֶקְרָא וְאֶל אֲדֹנָי אֶתְחַנָּן:<p dir="rtl">
<span dir="rtl" class="inlineHeader" id="a27_Psalms, פרק ל, י">י</span>
מַה בֶּצַע בְּדָמִי בְּרִדְתִּי אֶל שָׁחַת הֲיוֹדְךָ עָפָר הֲיַגִּיד אֲמִתֶּךָ:<p dir="rtl">
<span dir="rtl" class="inlineHeader" id="a27_Psalms, פרק ל, יא">יא</span>
שְׁמַע יְהוָה וְחָנֵּנִי יְהוָה הֱיֵה עֹזֵר לִי:<p dir="rtl">
<span dir="rtl" class="inlineHeader" id="a27_Psalms, פרק ל, יב">יב</span>
הָפַכְתָּ מִסְפְּדִי לְמָחוֹל לִי פִּתַּחְתָּ שַׂקִּי וַתְּאַזְּרֵנִי שִׂמְחָה:<p dir="rtl">
<span dir="rtl" class="inlineHeader" id="a27_Psalms, פרק ל, יג">יג</span>
לְמַעַן יְזַמֶּרְךָ כָבוֹד וְלֹא יִדֹּם יְהוָה אֱלֹהַי לְעוֹלָם אוֹדֶךָּ: <B>(פ)</B><p dir="rtl">
<h3 dir="rtl" id="a27_Psalms, פרק לא">פרק-לא</h3><p dir="rtl">
<span dir="rtl" class="inlineHeader" id="a27_Psalms, פרק לא, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק לא, ב">ב</span>
בְּךָ יְהוָה חָסִיתִי אַל אֵבוֹשָׁה לְעוֹלָם בְּצִדְקָתְךָ פַלְּטֵנִי:<p dir="rtl">
<span dir="rtl" class="inlineHeader" id="a27_Psalms, פרק לא, ג">ג</span>
הַטֵּה אֵלַי אָזְנְךָ מְהֵרָה הַצִּילֵנִי הֱיֵה לִי לְצוּר מָעוֹז לְבֵית מְצוּדוֹת לְהוֹשִׁיעֵנִי:<p dir="rtl">
<span dir="rtl" class="inlineHeader" id="a27_Psalms, פרק לא, ד">ד</span>
כִּי סַלְעִי וּמְצוּדָתִי אָתָּה וּלְמַעַן שִׁמְךָ תַּנְחֵנִי וּתְנַהֲלֵנִי:<p dir="rtl">
<span dir="rtl" class="inlineHeader" id="a27_Psalms, פרק לא, ה">ה</span>
תּוֹצִיאֵנִי מֵרֶשֶׁת זוּ טָמְנוּ לִי כִּי אַתָּה מָעוּזִּי:<p dir="rtl">
<span dir="rtl" class="inlineHeader" id="a27_Psalms, פרק לא, ו">ו</span>
בְּיָדְךָ אַפְקִיד רוּחִי פָּדִיתָה אוֹתִי יְהוָה אֵל אֱמֶת:<p dir="rtl">
<span dir="rtl" class="inlineHeader" id="a27_Psalms, פרק לא, ז">ז</span>
שָׂנֵאתִי הַשֹּׁמְרִים הַבְלֵי שָׁוְא וַאֲנִי אֶל יְהוָה בָּטָחְתִּי:<p dir="rtl">
<span dir="rtl" class="inlineHeader" id="a27_Psalms, פרק לא, ח">ח</span>
אָגִילָה וְאֶשְׂמְחָה בְּחַסְדֶּךָ אֲשֶׁר רָאִיתָ אֶת עָנְיִי יָדַעְתָּ בְּצָרוֹת נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק לא, ט">ט</span>
וְלֹא הִסְגַּרְתַּנִי בְּיַד אוֹיֵב הֶעֱמַדְתָּ בַמֶּרְחָב רַגְלָי:<p dir="rtl">
<span dir="rtl" class="inlineHeader" id="a27_Psalms, פרק לא, י">י</span>
חָנֵּנִי יְהוָה כִּי צַר לִי עָשְׁשָׁה בְכַעַס עֵינִי נַפְשִׁי וּבִטְנִי:<p dir="rtl">
<span dir="rtl" class="inlineHeader" id="a27_Psalms, פרק לא, יא">יא</span>
כִּי כָלוּ בְיָגוֹן חַיַּי וּשְׁנוֹתַי בַּאֲנָחָה כָּשַׁל בַּעֲוֹנִי כֹחִי וַעֲצָמַי עָשֵׁשׁוּ:<p dir="rtl">
<span dir="rtl" class="inlineHeader" id="a27_Psalms, פרק לא, יב">יב</span>
מִכָּל צֹרְרַי הָיִיתִי חֶרְפָּה וְלִשֲׁכֵנַי מְאֹד וּפַחַד לִמְיֻדָּעָי רֹאַי בַּחוּץ נָדְדוּ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק לא, יג">יג</span>
נִשְׁכַּחְתִּי כְּמֵת מִלֵּב הָיִיתִי כִּכְלִי אֹבֵד:<p dir="rtl">
<span dir="rtl" class="inlineHeader" id="a27_Psalms, פרק לא, יד">יד</span>
כִּי שָׁמַעְתִּי דִּבַּת רַבִּים מָגוֹר מִסָּבִיב בְּהִוָּסְדָם יַחַד עָלַי לָקַחַת נַפְשִׁי זָמָמוּ:<p dir="rtl">
<span dir="rtl" class="inlineHeader" id="a27_Psalms, פרק לא, טו">טו</span>
וַאֲנִי עָלֶיךָ בָטַחְתִּי יְהוָה אָמַרְתִּי אֱלֹהַי אָתָּה:<p dir="rtl">
<span dir="rtl" class="inlineHeader" id="a27_Psalms, פרק לא, טז">טז</span>
בְּיָדְךָ עִתֹּתָי הַצִּילֵנִי מִיַּד אוֹיְבַי וּמֵרֹדְפָי:<p dir="rtl">
<span dir="rtl" class="inlineHeader" id="a27_Psalms, פרק לא, יז">יז</span>
הָאִירָה פָנֶיךָ עַל עַבְדֶּךָ הוֹשִׁיעֵנִי בְחַסְדֶּךָ:<p dir="rtl">
<span dir="rtl" class="inlineHeader" id="a27_Psalms, פרק לא, יח">יח</span>
יְהוָה אַל אֵבוֹשָׁה כִּי קְרָאתִיךָ יֵבֹשׁוּ רְשָׁעִים יִדְּמוּ לִשְׁאוֹל:<p dir="rtl">
<span dir="rtl" class="inlineHeader" id="a27_Psalms, פרק לא, יט">יט</span>
תֵּאָלַמְנָה שִׂפְתֵי שָׁקֶר הַדֹּבְרוֹת עַל צַדִּיק עָתָק בְּגַאֲוָה וָבוּז:<p dir="rtl">
<span dir="rtl" class="inlineHeader" id="a27_Psalms, פרק לא, כ">כ</span>
מָה רַב טוּבְךָ אֲשֶׁר צָפַנְתָּ לִּירֵאֶיךָ פָּעַלְתָּ לַחֹסִים בָּךְ נֶגֶד בְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק לא, כא">כא</span>
תַּסְתִּירֵם בְּסֵתֶר פָּנֶיךָ מֵרֻכְסֵי אִישׁ תִּצְפְּנֵם בְּסֻכָּה מֵרִיב לְשֹׁנוֹת:<p dir="rtl">
<span dir="rtl" class="inlineHeader" id="a27_Psalms, פרק לא, כב">כב</span>
בָּרוּךְ יְהוָה כִּי הִפְלִיא חַסְדּוֹ לִי בְּעִיר מָצוֹר:<p dir="rtl">
<span dir="rtl" class="inlineHeader" id="a27_Psalms, פרק לא, כג">כג</span>
וַאֲנִי אָמַרְתִּי בְחָפְזִי נִגְרַזְתִּי מִנֶּגֶד עֵינֶיךָ אָכֵן שָׁמַעְתָּ קוֹל תַּחֲנוּנַי בְּשַׁוְּעִי אֵלֶיךָ:<p dir="rtl">
<span dir="rtl" class="inlineHeader" id="a27_Psalms, פרק לא, כד">כד</span>
אֶהֱבוּ אֶת יְהוָה כָּל חֲסִידָיו אֱמוּנִים נֹצֵר יְהוָה וּמְשַׁלֵּם עַל יֶתֶר עֹשֵׂה גַאֲוָה:<p dir="rtl">
<span dir="rtl" class="inlineHeader" id="a27_Psalms, פרק לא, כה">כה</span>
חִזְקוּ וְיַאֲמֵץ לְבַבְכֶם כָּל הַמְיַחֲלִים לַיהוָה: <B>(פ)</B><p dir="rtl">
<h3 dir="rtl" id="a27_Psalms, פרק לב">פרק-לב</h3><p dir="rtl">
<span dir="rtl" class="inlineHeader" id="a27_Psalms, פרק לב, א">א</span>
לְדָוִד מַשְׂכִּיל אַשְׁרֵי נְשׂוּי פֶּשַׁע כְּסוּי חֲטָאָה:<p dir="rtl">
<span dir="rtl" class="inlineHeader" id="a27_Psalms, פרק לב, ב">ב</span>
אַשְׁרֵי אָדָם לֹא יַחְשֹׁב יְהוָה לוֹ עָוֹן וְאֵין בְּרוּחוֹ רְמִיָּה:<p dir="rtl">
<span dir="rtl" class="inlineHeader" id="a27_Psalms, פרק לב, ג">ג</span>
כִּי הֶחֱרַשְׁתִּי בָּלוּ עֲצָמָי בְּשַׁאֲגָתִי כָּל הַיּוֹם:<p dir="rtl">
<span dir="rtl" class="inlineHeader" id="a27_Psalms, פרק לב, ד">ד</span>
כִּי יוֹמָם וָלַיְלָה תִּכְבַּד עָלַי יָדֶךָ נֶהְפַּךְ לְשַׁדִּי בְּחַרְבֹנֵי קַיִץ סֶלָה:<p dir="rtl">
<span dir="rtl" class="inlineHeader" id="a27_Psalms, פרק לב, ה">ה</span>
חַטָּאתִי אוֹדִיעֲךָ וַעֲוֹנִי לֹא כִסִּיתִי אָמַרְתִּי אוֹדֶה עֲלֵי פְשָׁעַי לַיהוָה וְאַתָּה נָשָׂאתָ עֲוֹן חַטָּאתִי סֶלָה:<p dir="rtl">
<span dir="rtl" class="inlineHeader" id="a27_Psalms, פרק לב, ו">ו</span>
עַל זֹאת יִתְפַּלֵּל כָּל חָסִיד אֵלֶיךָ לְעֵת מְצֹא רַק לְשֵׁטֶף מַיִם רַבִּים אֵלָיו לֹא יַגִּיעוּ:<p dir="rtl">
<span dir="rtl" class="inlineHeader" id="a27_Psalms, פרק לב, ז">ז</span>
אַתָּה סֵתֶר לִי מִצַּר תִּצְּרֵנִי רָנֵּי פַלֵּט תְּסוֹבְבֵנִי סֶלָה:<p dir="rtl">
<span dir="rtl" class="inlineHeader" id="a27_Psalms, פרק לב, ח">ח</span>
אַשְׂכִּילְךָ וְאוֹרְךָ בְּדֶרֶךְ זוּ תֵלֵךְ אִיעֲצָה עָלֶיךָ עֵינִי:<p dir="rtl">
<span dir="rtl" class="inlineHeader" id="a27_Psalms, פרק לב, ט">ט</span>
אַל תִּהְיוּ כְּסוּס כְּפֶרֶד אֵין הָבִין בְּמֶתֶג וָרֶסֶן עֶדְיוֹ לִבְלוֹם בַּל קְרֹב אֵלֶיךָ:<p dir="rtl">
<span dir="rtl" class="inlineHeader" id="a27_Psalms, פרק לב, י">י</span>
רַבִּים מַכְאוֹבִים לָרָשָׁע וְהַבּוֹטֵחַ בַּיהוָה חֶסֶד יְסוֹבְבֶנּוּ:<p dir="rtl">
<span dir="rtl" class="inlineHeader" id="a27_Psalms, פרק לב, יא">יא</span>
שִׂמְחוּ בַיהוָה וְגִילוּ צַדִּיקִים וְהַרְנִינוּ כָּל יִשְׁרֵי לֵב: <B>(פ)</B><p dir="rtl">
<h3 dir="rtl" id="a27_Psalms, פרק לג">פרק-לג</h3><p dir="rtl">
<span dir="rtl" class="inlineHeader" id="a27_Psalms, פרק לג, א">א</span>
רַנְּנוּ צַדִּיקִים בַּיהוָה לַיְשָׁרִים נָאוָה תְהִלָּה:<p dir="rtl">
<span dir="rtl" class="inlineHeader" id="a27_Psalms, פרק לג, ב">ב</span>
הוֹדוּ לַיהוָה בְּכִנּוֹר בְּנֵבֶל עָשׂוֹר זַמְּרוּ לוֹ:<p dir="rtl">
<span dir="rtl" class="inlineHeader" id="a27_Psalms, פרק לג, ג">ג</span>
שִׁירוּ לוֹ שִׁיר חָדָשׁ הֵיטִיבוּ נַגֵּן בִּתְרוּעָה:<p dir="rtl">
<span dir="rtl" class="inlineHeader" id="a27_Psalms, פרק לג, ד">ד</span>
כִּי יָשָׁר דְּבַר יְהוָה וְכָל מַעֲשֵׂהוּ בֶּאֱמוּנָה:<p dir="rtl">
<span dir="rtl" class="inlineHeader" id="a27_Psalms, פרק לג, ה">ה</span>
אֹהֵב צְדָקָה וּמִשְׁפָּט חֶסֶד יְהוָה מָלְאָה הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק לג, ו">ו</span>
בִּדְבַר יְהוָה שָׁמַיִם נַעֲשׂוּ וּבְרוּחַ פִּיו כָּל צְבָאָם:<p dir="rtl">
<span dir="rtl" class="inlineHeader" id="a27_Psalms, פרק לג, ז">ז</span>
כֹּנֵס כַּנֵּד מֵי הַיָּם נֹתֵן בְּאֹצָרוֹת תְּהוֹמוֹת:<p dir="rtl">
<span dir="rtl" class="inlineHeader" id="a27_Psalms, פרק לג, ח">ח</span>
יִירְאוּ מֵיְהוָה כָּל הָאָרֶץ מִמֶּנּוּ יָגוּרוּ כָּל יֹשְׁבֵי תֵבֵל:<p dir="rtl">
<span dir="rtl" class="inlineHeader" id="a27_Psalms, פרק לג, ט">ט</span>
כִּי הוּא אָמַר וַיֶּהִי הוּא צִוָּה וַיַּעֲמֹד:<p dir="rtl">
<span dir="rtl" class="inlineHeader" id="a27_Psalms, פרק לג, י">י</span>
יְהוָה הֵפִיר עֲצַת גּוֹיִם הֵנִיא מַחְשְׁבוֹת עַמִּים:<p dir="rtl">
<span dir="rtl" class="inlineHeader" id="a27_Psalms, פרק לג, יא">יא</span>
עֲצַת יְהוָה לְעוֹלָם תַּעֲמֹד מַחְשְׁבוֹת לִבּוֹ לְדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק לג, יב">יב</span>
אַשְׁרֵי הַגּוֹי אֲשֶׁר יְהוָה אֱלֹהָיו הָעָם בָּחַר לְנַחֲלָה לוֹ:<p dir="rtl">
<span dir="rtl" class="inlineHeader" id="a27_Psalms, פרק לג, יג">יג</span>
מִשָּׁמַיִם הִבִּיט יְהוָה רָאָה אֶת כָּל בְּנֵי הָאָדָם:<p dir="rtl">
<span dir="rtl" class="inlineHeader" id="a27_Psalms, פרק לג, יד">יד</span>
מִמְּכוֹן שִׁבְתּוֹ הִשְׁגִּיחַ אֶל כָּל יֹשְׁבֵי הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק לג, טו">טו</span>
הַיֹּצֵר יַחַד לִבָּם הַמֵּבִין אֶל כָּל מַעֲשֵׂיהֶם:<p dir="rtl">
<span dir="rtl" class="inlineHeader" id="a27_Psalms, פרק לג, טז">טז</span>
אֵין הַמֶּלֶךְ נוֹשָׁע בְּרָב חָיִל גִּבּוֹר לֹא יִנָּצֵל בְּרָב כֹּחַ:<p dir="rtl">
<span dir="rtl" class="inlineHeader" id="a27_Psalms, פרק לג, יז">יז</span>
שֶׁקֶר הַסּוּס לִתְשׁוּעָה וּבְרֹב חֵילוֹ לֹא יְמַלֵּט:<p dir="rtl">
<span dir="rtl" class="inlineHeader" id="a27_Psalms, פרק לג, יח">יח</span>
הִנֵּה עֵין יְהוָה אֶל יְרֵאָיו לַמְיַחֲלִים לְחַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק לג, יט">יט</span>
לְהַצִּיל מִמָּוֶת נַפְשָׁם וּלְחַיּוֹתָם בָּרָעָב:<p dir="rtl">
<span dir="rtl" class="inlineHeader" id="a27_Psalms, פרק לג, כ">כ</span>
נַפְשֵׁנוּ חִכְּתָה לַיהוָה עֶזְרֵנוּ וּמָגִנֵּנוּ הוּא:<p dir="rtl">
<span dir="rtl" class="inlineHeader" id="a27_Psalms, פרק לג, כא">כא</span>
כִּי בוֹ יִשְׂמַח לִבֵּנוּ כִּי בְשֵׁם קָדְשׁוֹ בָטָחְנוּ:<p dir="rtl">
<span dir="rtl" class="inlineHeader" id="a27_Psalms, פרק לג, כב">כב</span>
יְהִי חַסְדְּךָ יְהוָה עָלֵינוּ כַּאֲשֶׁר יִחַלְנוּ לָךְ: <B>(פ)</B><p dir="rtl">
<h3 dir="rtl" id="a27_Psalms, פרק לד">פרק-לד</h3><p dir="rtl">
<span dir="rtl" class="inlineHeader" id="a27_Psalms, פרק לד, א">א</span>
לְדָוִד בְּשַׁנּוֹתוֹ אֶת טַעְמוֹ לִפְנֵי אֲבִימֶלֶךְ וַיְגָרֲשֵׁהוּ וַיֵּלַךְ:<p dir="rtl">
<span dir="rtl" class="inlineHeader" id="a27_Psalms, פרק לד, ב">ב</span>
אֲבָרֲכָה אֶת יְהוָה בְּכָל עֵת תָּמִיד תְּהִלָּתוֹ בְּפִי:<p dir="rtl">
<span dir="rtl" class="inlineHeader" id="a27_Psalms, פרק לד, ג">ג</span>
בַּיהוָה תִּתְהַלֵּל נַפְשִׁי יִשְׁמְעוּ עֲנָוִים וְיִשְׂמָחוּ:<p dir="rtl">
<span dir="rtl" class="inlineHeader" id="a27_Psalms, פרק לד, ד">ד</span>
גַּדְּלוּ לַיהוָה אִתִּי וּנְרוֹמְמָה שְׁמוֹ יַחְדָּו:<p dir="rtl">
<span dir="rtl" class="inlineHeader" id="a27_Psalms, פרק לד, ה">ה</span>
דָּרַשְׁתִּי אֶת יְהוָה וְעָנָנִי וּמִכָּל מְגוּרוֹתַי הִצִּילָנִי:<p dir="rtl">
<span dir="rtl" class="inlineHeader" id="a27_Psalms, פרק לד, ו">ו</span>
הִבִּיטוּ אֵלָיו וְנָהָרוּ וּפְנֵיהֶם אַל יֶחְפָּרוּ:<p dir="rtl">
<span dir="rtl" class="inlineHeader" id="a27_Psalms, פרק לד, ז">ז</span>
זֶה עָנִי קָרָא וַיהוָה שָׁמֵעַ וּמִכָּל צָרוֹתָיו הוֹשִׁיעוֹ:<p dir="rtl">
<span dir="rtl" class="inlineHeader" id="a27_Psalms, פרק לד, ח">ח</span>
חֹנֶה מַלְאַךְ יְהוָה סָבִיב לִירֵאָיו וַיְחַלְּצֵם:<p dir="rtl">
<span dir="rtl" class="inlineHeader" id="a27_Psalms, פרק לד, ט">ט</span>
טַעֲמוּ וּרְאוּ כִּי טוֹב יְהוָה אַשְׁרֵי הַגֶּבֶר יֶחֱסֶה בּוֹ:<p dir="rtl">
<span dir="rtl" class="inlineHeader" id="a27_Psalms, פרק לד, י">י</span>
יְראוּ אֶת יְהוָה קְדֹשָׁיו כִּי אֵין מַחְסוֹר לִירֵאָיו:<p dir="rtl">
<span dir="rtl" class="inlineHeader" id="a27_Psalms, פרק לד, יא">יא</span>
כְּפִירִים רָשׁוּ וְרָעֵבוּ וְדֹרְשֵׁי יְהוָה לֹא יַחְסְרוּ כָל טוֹב:<p dir="rtl">
<span dir="rtl" class="inlineHeader" id="a27_Psalms, פרק לד, יב">יב</span>
לְכוּ בָנִים שִׁמְעוּ לִי יִרְאַת יְהוָה אֲלַמֶּדְכֶם:<p dir="rtl">
<span dir="rtl" class="inlineHeader" id="a27_Psalms, פרק לד, יג">יג</span>
מִי הָאִישׁ הֶחָפֵץ חַיִּים אֹהֵב יָמִים לִרְאוֹת טוֹב:<p dir="rtl">
<span dir="rtl" class="inlineHeader" id="a27_Psalms, פרק לד, יד">יד</span>
נְצֹר לְשׁוֹנְךָ מֵרָע וּשְׂפָתֶיךָ מִדַּבֵּר מִרְמָה:<p dir="rtl">
<span dir="rtl" class="inlineHeader" id="a27_Psalms, פרק לד, טו">טו</span>
סוּר מֵרָע וַעֲשֵׂה טוֹב בַּקֵּשׁ שָׁלוֹם וְרָדְפֵהוּ:<p dir="rtl">
<span dir="rtl" class="inlineHeader" id="a27_Psalms, פרק לד, טז">טז</span>
עֵינֵי יְהוָה אֶל צַדִּיקִים וְאָזְנָיו אֶל שַׁוְעָתָם:<p dir="rtl">
<span dir="rtl" class="inlineHeader" id="a27_Psalms, פרק לד, יז">יז</span>
פְּנֵי יְהוָה בְּעֹשֵׂי רָע לְהַכְרִית מֵאֶרֶץ זִכְרָם:<p dir="rtl">
<span dir="rtl" class="inlineHeader" id="a27_Psalms, פרק לד, יח">יח</span>
צָעֲקוּ וַיהוָה שָׁמֵעַ וּמִכָּל צָרוֹתָם הִצִּילָם:<p dir="rtl">
<span dir="rtl" class="inlineHeader" id="a27_Psalms, פרק לד, יט">יט</span>
קָרוֹב יְהוָה לְנִשְׁבְּרֵי לֵב וְאֶת דַּכְּאֵי רוּחַ יוֹשִׁיעַ:<p dir="rtl">
<span dir="rtl" class="inlineHeader" id="a27_Psalms, פרק לד, כ">כ</span>
רַבּוֹת רָעוֹת צַדִּיק וּמִכֻּלָּם יַצִּילֶנּוּ יְהוָה:<p dir="rtl">
<span dir="rtl" class="inlineHeader" id="a27_Psalms, פרק לד, כא">כא</span>
שֹׁמֵר כָּל עַצְמוֹתָיו אַחַת מֵהֵנָּה לֹא נִשְׁבָּרָה:<p dir="rtl">
<span dir="rtl" class="inlineHeader" id="a27_Psalms, פרק לד, כב">כב</span>
תְּמוֹתֵת רָשָׁע רָעָה וְשֹׂנְאֵי צַדִּיק יֶאְשָׁמוּ:<p dir="rtl">
<span dir="rtl" class="inlineHeader" id="a27_Psalms, פרק לד, כג">כג</span>
פּוֹדֶה יְהוָה נֶפֶשׁ עֲבָדָיו וְלֹא יֶאְשְׁמוּ כָּל הַחֹסִים בּוֹ: <B>(פ)</B><p dir="rtl">
<h3 dir="rtl" id="a27_Psalms, פרק לה">פרק-לה</h3><p dir="rtl">
<span dir="rtl" class="inlineHeader" id="a27_Psalms, פרק לה, א">א</span>
לְדָוִד רִיבָה יְהוָה אֶת יְרִיבַי לְחַם אֶת לֹחֲמָי:<p dir="rtl">
<span dir="rtl" class="inlineHeader" id="a27_Psalms, פרק לה, ב">ב</span>
הַחֲזֵק מָגֵן וְצִנָּה וְקוּמָה בְּעֶזְרָתִי:<p dir="rtl">
<span dir="rtl" class="inlineHeader" id="a27_Psalms, פרק לה, ג">ג</span>
וְהָרֵק חֲנִית וּסְגֹר לִקְרַאת רֹדְפָי אֱמֹר לְנַפְשִׁי יְשֻׁעָתֵךְ אָנִי:<p dir="rtl">
<span dir="rtl" class="inlineHeader" id="a27_Psalms, פרק לה, ד">ד</span>
יֵבֹשׁוּ וְיִכָּלְמוּ מְבַקְשֵׁי נַפְשִׁי יִסֹּגוּ אָחוֹר וְיַחְפְּרוּ חֹשְׁבֵי רָעָתִי:<p dir="rtl">
<span dir="rtl" class="inlineHeader" id="a27_Psalms, פרק לה, ה">ה</span>
יִהְיוּ כְּמֹץ לִפְנֵי רוּחַ וּמַלְאַךְ יְהוָה דּוֹחֶה:<p dir="rtl">
<span dir="rtl" class="inlineHeader" id="a27_Psalms, פרק לה, ו">ו</span>
יְהִי דַרְכָּם חֹשֶׁךְ וַחֲלַקְלַקּוֹת וּמַלְאַךְ יְהוָה רֹדְפָם:<p dir="rtl">
<span dir="rtl" class="inlineHeader" id="a27_Psalms, פרק לה, ז">ז</span>
כִּי חִנָּם טָמְנוּ לִי שַׁחַת רִשְׁתָּם חִנָּם חָפְרוּ לְנַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק לה, ח">ח</span>
תְּבוֹאֵהוּ שׁוֹאָה לֹא יֵדָע וְרִשְׁתּוֹ אֲשֶׁר טָמַן תִּלְכְּדוֹ בְּשׁוֹאָה יִפָּל בָּהּ:<p dir="rtl">
<span dir="rtl" class="inlineHeader" id="a27_Psalms, פרק לה, ט">ט</span>
וְנַפְשִׁי תָּגִיל בַּיהוָה תָּשִׂישׂ בִּישׁוּעָתוֹ:<p dir="rtl">
<span dir="rtl" class="inlineHeader" id="a27_Psalms, פרק לה, י">י</span>
כָּל עַצְמוֹתַי תֹּאמַרְנָה יְהוָה מִי כָמוֹךָ מַצִּיל עָנִי מֵחָזָק מִמֶּנּוּ וְעָנִי וְאֶבְיוֹן מִגֹּזְלוֹ:<p dir="rtl">
<span dir="rtl" class="inlineHeader" id="a27_Psalms, פרק לה, יא">יא</span>
יְקוּמוּן עֵדֵי חָמָס אֲשֶׁר לֹא יָדַעְתִּי יִשְׁאָלוּנִי:<p dir="rtl">
<span dir="rtl" class="inlineHeader" id="a27_Psalms, פרק לה, יב">יב</span>
יְשַׁלְּמוּנִי רָעָה תַּחַת טוֹבָה שְׁכוֹל לְנַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק לה, יג">יג</span>
וַאֲנִי בַּחֲלוֹתָם לְבוּשִׁי שָׂק עִנֵּיתִי בַצּוֹם נַפְשִׁי וּתְפִלָּתִי עַל חֵיקִי תָשׁוּב:<p dir="rtl">
<span dir="rtl" class="inlineHeader" id="a27_Psalms, פרק לה, יד">יד</span>
כְּרֵעַ כְּאָח לִי הִתְהַלָּכְתִּי כַּאֲבֶל אֵם קֹדֵר שַׁחוֹתִי:<p dir="rtl">
<span dir="rtl" class="inlineHeader" id="a27_Psalms, פרק לה, טו">טו</span>
וּבְצַלְעִי שָׂמְחוּ וְנֶאֱסָפוּ נֶאֶסְפוּ עָלַי נֵכִים וְלֹא יָדַעְתִּי קָרְעוּ וְלֹא דָמּוּ:<p dir="rtl">
<span dir="rtl" class="inlineHeader" id="a27_Psalms, פרק לה, טז">טז</span>
בְּחַנְפֵי לַעֲגֵי מָעוֹג חָרֹק עָלַי שִׁנֵּימוֹ:<p dir="rtl">
<span dir="rtl" class="inlineHeader" id="a27_Psalms, פרק לה, יז">יז</span>
אֲדֹנָי כַּמָּה תִּרְאֶה הָשִׁיבָה נַפְשִׁי מִשֹּׁאֵיהֶם מִכְּפִירִים יְחִידָתִי:<p dir="rtl">
<span dir="rtl" class="inlineHeader" id="a27_Psalms, פרק לה, יח">יח</span>
אוֹדְךָ בְּקָהָל רָב בְּעַם עָצוּם אֲהַלְלֶךָּ:<p dir="rtl">
<span dir="rtl" class="inlineHeader" id="a27_Psalms, פרק לה, יט">יט</span>
אַל יִשְׂמְחוּ לִי אֹיְבַי שֶׁקֶר שֹׂנְאַי חִנָּם יִקְרְצוּ עָיִן:<p dir="rtl">
<span dir="rtl" class="inlineHeader" id="a27_Psalms, פרק לה, כ">כ</span>
כִּי לֹא שָׁלוֹם יְדַבֵּרוּ וְעַל רִגְעֵי אֶרֶץ דִּבְרֵי מִרְמוֹת יַחֲשֹׁבוּן:<p dir="rtl">
<span dir="rtl" class="inlineHeader" id="a27_Psalms, פרק לה, כא">כא</span>
וַיַּרְחִיבוּ עָלַי פִּיהֶם אָמְרוּ הֶאָח הֶאָח רָאֲתָה עֵינֵינוּ:<p dir="rtl">
<span dir="rtl" class="inlineHeader" id="a27_Psalms, פרק לה, כב">כב</span>
רָאִיתָה יְהוָה אַל תֶּחֱרַשׁ אֲדֹנָי אַל תִּרְחַק מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק לה, כג">כג</span>
הָעִירָה וְהָקִיצָה לְמִשְׁפָּטִי אֱלֹהַי וַאדֹנָי לְרִיבִי:<p dir="rtl">
<span dir="rtl" class="inlineHeader" id="a27_Psalms, פרק לה, כד">כד</span>
שָׁפְטֵנִי כְצִדְקְךָ יְהוָה אֱלֹהָי וְאַל יִשְׂמְחוּ לִי:<p dir="rtl">
<span dir="rtl" class="inlineHeader" id="a27_Psalms, פרק לה, כה">כה</span>
אַל יֹאמְרוּ בְלִבָּם הֶאָח נַפְשֵׁנוּ אַל יֹאמְרוּ בִּלַּעֲנוּהוּ:<p dir="rtl">
<span dir="rtl" class="inlineHeader" id="a27_Psalms, פרק לה, כו">כו</span>
יֵבֹשׁוּ וְיַחְפְּרוּ יַחְדָּו שְׂמֵחֵי רָעָתִי יִלְבְּשׁוּ בֹשֶׁת וּכְלִמָּה הַמַּגְדִּילִים עָלָי:<p dir="rtl">
<span dir="rtl" class="inlineHeader" id="a27_Psalms, פרק לה, כז">כז</span>
יָרֹנּוּ וְיִשְׂמְחוּ חֲפֵצֵי צִדְקִי וְיֹאמְרוּ תָמִיד יִגְדַּל יְהוָה הֶחָפֵץ שְׁלוֹם עַבְדּוֹ:<p dir="rtl">
<span dir="rtl" class="inlineHeader" id="a27_Psalms, פרק לה, כח">כח</span>
וּלְשׁוֹנִי תֶּהְגֶּה צִדְקֶךָ כָּל הַיּוֹם תְּהִלָּתֶךָ: <B>(פ)</B><p dir="rtl">
<h3 dir="rtl" id="a27_Psalms, פרק לו">פרק-לו</h3><p dir="rtl">
<span dir="rtl" class="inlineHeader" id="a27_Psalms, פרק לו, א">א</span>
לַמְנַצֵּחַ לְעֶבֶד יְהוָה לְדָוִד:<p dir="rtl">
<span dir="rtl" class="inlineHeader" id="a27_Psalms, פרק לו, ב">ב</span>
נְאֻם פֶּשַׁע לָרָשָׁע בְּקֶרֶב לִבִּי אֵין פַּחַד אֱלֹהִים לְנֶגֶד עֵינָיו:<p dir="rtl">
<span dir="rtl" class="inlineHeader" id="a27_Psalms, פרק לו, ג">ג</span>
כִּי הֶחֱלִיק אֵלָיו בְּעֵינָיו לִמְצֹא עֲוֹנוֹ לִשְׂנֹא:<p dir="rtl">
<span dir="rtl" class="inlineHeader" id="a27_Psalms, פרק לו, ד">ד</span>
דִּבְרֵי פִיו אָוֶן וּמִרְמָה חָדַל לְהַשְׂכִּיל לְהֵיטִיב:<p dir="rtl">
<span dir="rtl" class="inlineHeader" id="a27_Psalms, פרק לו, ה">ה</span>
אָוֶן יַחְשֹׁב עַל מִשְׁכָּבוֹ יִתְיַצֵּב עַל דֶּרֶךְ לֹא טוֹב רָע לֹא יִמְאָס:<p dir="rtl">
<span dir="rtl" class="inlineHeader" id="a27_Psalms, פרק לו, ו">ו</span>
יְהוָה בְּהַשָּׁמַיִם חַסְדֶּךָ אֱמוּנָתְךָ עַד שְׁחָקִים:<p dir="rtl">
<span dir="rtl" class="inlineHeader" id="a27_Psalms, פרק לו, ז">ז</span>
צִדְקָתְךָ כְּהַרְרֵי אֵל מִשְׁפָּטֶךָ תְּהוֹם רַבָּה אָדָם וּבְהֵמָה תוֹשִׁיעַ יְהוָה:<p dir="rtl">
<span dir="rtl" class="inlineHeader" id="a27_Psalms, פרק לו, ח">ח</span>
מַה יָּקָר חַסְדְּךָ אֱלֹהִים וּבְנֵי אָדָם בְּצֵל כְּנָפֶיךָ יֶחֱסָיוּן:<p dir="rtl">
<span dir="rtl" class="inlineHeader" id="a27_Psalms, פרק לו, ט">ט</span>
יִרְוְיֻן מִדֶּשֶׁן בֵּיתֶךָ וְנַחַל עֲדָנֶיךָ תַשְׁקֵם:<p dir="rtl">
<span dir="rtl" class="inlineHeader" id="a27_Psalms, פרק לו, י">י</span>
כִּי עִמְּךָ מְקוֹר חַיִּים בְּאוֹרְךָ נִרְאֶה אוֹר:<p dir="rtl">
<span dir="rtl" class="inlineHeader" id="a27_Psalms, פרק לו, יא">יא</span>
מְשֹׁךְ חַסְדְּךָ לְיֹדְעֶיךָ וְצִדְקָתְךָ לְיִשְׁרֵי לֵב:<p dir="rtl">
<span dir="rtl" class="inlineHeader" id="a27_Psalms, פרק לו, יב">יב</span>
אַל תְּבוֹאֵנִי רֶגֶל גַּאֲוָה וְיַד רְשָׁעִים אַל תְּנִדֵנִי:<p dir="rtl">
<span dir="rtl" class="inlineHeader" id="a27_Psalms, פרק לו, יג">יג</span>
שָׁם נָפְלוּ פֹּעֲלֵי אָוֶן דֹּחוּ וְלֹא יָכְלוּ קוּם: <B>(פ)</B><p dir="rtl">
<h3 dir="rtl" id="a27_Psalms, פרק לז">פרק-לז</h3><p dir="rtl">
<span dir="rtl" class="inlineHeader" id="a27_Psalms, פרק לז, א">א</span>
לְדָוִד אַל תִּתְחַר בַּמְּרֵעִים אַל תְּקַנֵּא בְּעֹשֵׂי עַוְלָה:<p dir="rtl">
<span dir="rtl" class="inlineHeader" id="a27_Psalms, פרק לז, ב">ב</span>
כִּי כֶחָצִיר מְהֵרָה יִמָּלוּ וּכְיֶרֶק דֶּשֶׁא יִבּוֹלוּן:<p dir="rtl">
<span dir="rtl" class="inlineHeader" id="a27_Psalms, פרק לז, ג">ג</span>
בְּטַח בַּיהוָה וַעֲשֵׂה טוֹב שְׁכָן אֶרֶץ וּרְעֵה אֱמוּנָה:<p dir="rtl">
<span dir="rtl" class="inlineHeader" id="a27_Psalms, פרק לז, ד">ד</span>
וְהִתְעַנַּג עַל יְהוָה וְיִתֶּן לְךָ מִשְׁאֲלֹת לִבֶּךָ:<p dir="rtl">
<span dir="rtl" class="inlineHeader" id="a27_Psalms, פרק לז, ה">ה</span>
גּוֹל עַל יְהוָה דַּרְכֶּךָ וּבְטַח עָלָיו וְהוּא יַעֲשֶׂה:<p dir="rtl">
<span dir="rtl" class="inlineHeader" id="a27_Psalms, פרק לז, ו">ו</span>
וְהוֹצִיא כָאוֹר צִדְקֶךָ וּמִשְׁפָּטֶךָ כַּצָּהֳרָיִם:<p dir="rtl">
<span dir="rtl" class="inlineHeader" id="a27_Psalms, פרק לז, ז">ז</span>
דּוֹם לַיהוָה וְהִתְחוֹלֵל לוֹ אַל תִּתְחַר בְּמַצְלִיחַ דַּרְכּוֹ בְּאִישׁ עֹשֶׂה מְזִמּוֹת:<p dir="rtl">
<span dir="rtl" class="inlineHeader" id="a27_Psalms, פרק לז, ח">ח</span>
הֶרֶף מֵאַף וַעֲזֹב חֵמָה אַל תִּתְחַר אַךְ לְהָרֵעַ:<p dir="rtl">
<span dir="rtl" class="inlineHeader" id="a27_Psalms, פרק לז, ט">ט</span>
כִּי מְרֵעִים יִכָּרֵתוּן וְקוֵֹי יְהוָה הֵמָּה יִירְשׁוּ אָרֶץ:<p dir="rtl">
<span dir="rtl" class="inlineHeader" id="a27_Psalms, פרק לז, י">י</span>
וְעוֹד מְעַט וְאֵין רָשָׁע וְהִתְבּוֹנַנְתָּ עַל מְקוֹמוֹ וְאֵינֶנּוּ:<p dir="rtl">
<span dir="rtl" class="inlineHeader" id="a27_Psalms, פרק לז, יא">יא</span>
וַעֲנָוִים יִירְשׁוּ אָרֶץ וְהִתְעַנְּגוּ עַל רֹב שָׁלוֹם:<p dir="rtl">
<span dir="rtl" class="inlineHeader" id="a27_Psalms, פרק לז, יב">יב</span>
זֹמֵם רָשָׁע לַצַּדִּיק וְחֹרֵק עָלָיו שִׁנָּיו:<p dir="rtl">
<span dir="rtl" class="inlineHeader" id="a27_Psalms, פרק לז, יג">יג</span>
אֲדֹנָי יִשְׂחַק לוֹ כִּי רָאָה כִּי יָבֹא יוֹמוֹ:<p dir="rtl">
<span dir="rtl" class="inlineHeader" id="a27_Psalms, פרק לז, יד">יד</span>
חֶרֶב פָּתְחוּ רְשָׁעִים וְדָרְכוּ קַשְׁתָּם לְהַפִּיל עָנִי וְאֶבְיוֹן לִטְבוֹחַ יִשְׁרֵי דָרֶךְ:<p dir="rtl">
<span dir="rtl" class="inlineHeader" id="a27_Psalms, פרק לז, טו">טו</span>
חַרְבָּם תָּבוֹא בְלִבָּם וְקַשְּׁתוֹתָם תִּשָּׁבַרְנָה:<p dir="rtl">
<span dir="rtl" class="inlineHeader" id="a27_Psalms, פרק לז, טז">טז</span>
טוֹב מְעַט לַצַּדִּיק מֵהֲמוֹן רְשָׁעִים רַבִּים:<p dir="rtl">
<span dir="rtl" class="inlineHeader" id="a27_Psalms, פרק לז, יז">יז</span>
כִּי זְרוֹעוֹת רְשָׁעִים תִּשָּׁבַרְנָה וְסוֹמֵךְ צַדִּיקִים יְהוָה:<p dir="rtl">
<span dir="rtl" class="inlineHeader" id="a27_Psalms, פרק לז, יח">יח</span>
יוֹדֵעַ יְהוָה יְמֵי תְמִימִם וְנַחֲלָתָם לְעוֹלָם תִּהְיֶה:<p dir="rtl">
<span dir="rtl" class="inlineHeader" id="a27_Psalms, פרק לז, יט">יט</span>
לֹא יֵבֹשׁוּ בְּעֵת רָעָה וּבִימֵי רְעָבוֹן יִשְׂבָּעוּ:<p dir="rtl">
<span dir="rtl" class="inlineHeader" id="a27_Psalms, פרק לז, כ">כ</span>
כִּי רְשָׁעִים יֹאבֵדוּ וְאֹיְבֵי יְהוָה כִּיקַר כָּרִים כָּלוּ בֶעָשָׁן כָּלוּ:<p dir="rtl">
<span dir="rtl" class="inlineHeader" id="a27_Psalms, פרק לז, כא">כא</span>
לוֶֹה רָשָׁע וְלֹא יְשַׁלֵּם וְצַדִּיק חוֹנֵן וְנוֹתֵן:<p dir="rtl">
<span dir="rtl" class="inlineHeader" id="a27_Psalms, פרק לז, כב">כב</span>
כִּי מְבֹרָכָיו יִירְשׁוּ אָרֶץ וּמְקֻלָּלָיו יִכָּרֵתוּ:<p dir="rtl">
<span dir="rtl" class="inlineHeader" id="a27_Psalms, פרק לז, כג">כג</span>
מֵיְהוָה מִצְעֲדֵי גֶבֶר כּוֹנָנוּ וְדַרְכּוֹ יֶחְפָּץ:<p dir="rtl">
<span dir="rtl" class="inlineHeader" id="a27_Psalms, פרק לז, כד">כד</span>
כִּי יִפֹּל לֹא יוּטָל כִּי יְהוָה סוֹמֵךְ יָדוֹ:<p dir="rtl">
<span dir="rtl" class="inlineHeader" id="a27_Psalms, פרק לז, כה">כה</span>
נַעַר הָיִיתִי גַּם זָקַנְתִּי וְלֹא רָאִיתִי צַדִּיק נֶעֱזָב וְזַרְעוֹ מְבַקֶּשׁ לָחֶם:<p dir="rtl">
<span dir="rtl" class="inlineHeader" id="a27_Psalms, פרק לז, כו">כו</span>
כָּל הַיּוֹם חוֹנֵן וּמַלְוֶה וְזַרְעוֹ לִבְרָכָה:<p dir="rtl">
<span dir="rtl" class="inlineHeader" id="a27_Psalms, פרק לז, כז">כז</span>
סוּר מֵרָע וַעֲשֵׂה טוֹב וּשְׁכֹן לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק לז, כח">כח</span>
כִּי יְהוָה אֹהֵב מִשְׁפָּט וְלֹא יַעֲזֹב אֶת חֲסִידָיו לְעוֹלָם נִשְׁמָרוּ וְזֶרַע רְשָׁעִים נִכְרָת:<p dir="rtl">
<span dir="rtl" class="inlineHeader" id="a27_Psalms, פרק לז, כט">כט</span>
צַדִּיקִים יִירְשׁוּ אָרֶץ וְיִשְׁכְּנוּ לָעַד עָלֶיהָ:<p dir="rtl">
<span dir="rtl" class="inlineHeader" id="a27_Psalms, פרק לז, ל">ל</span>
פִּי צַדִּיק יֶהְגֶּה חָכְמָה וּלְשׁוֹנוֹ תְּדַבֵּר מִשְׁפָּט:<p dir="rtl">
<span dir="rtl" class="inlineHeader" id="a27_Psalms, פרק לז, לא">לא</span>
תּוֹרַת אֱלֹהָיו בְּלִבּוֹ לֹא תִמְעַד אֲשֻׁרָיו:<p dir="rtl">
<span dir="rtl" class="inlineHeader" id="a27_Psalms, פרק לז, לב">לב</span>
צוֹפֶה רָשָׁע לַצַּדִּיק וּמְבַקֵּשׁ לַהֲמִיתוֹ:<p dir="rtl">
<span dir="rtl" class="inlineHeader" id="a27_Psalms, פרק לז, לג">לג</span>
יְהוָה לֹא יַעַזְבֶנּוּ בְיָדוֹ וְלֹא יַרְשִׁיעֶנּוּ בְּהִשָּׁפְטוֹ:<p dir="rtl">
<span dir="rtl" class="inlineHeader" id="a27_Psalms, פרק לז, לד">לד</span>
קַוֵּה אֶל יְהוָה וּשְׁמֹר דַּרְכּוֹ וִירוֹמִמְךָ לָרֶשֶׁת אָרֶץ בְּהִכָּרֵת רְשָׁעִים תִּרְאֶה:<p dir="rtl">
<span dir="rtl" class="inlineHeader" id="a27_Psalms, פרק לז, לה">לה</span>
רָאִיתִי רָשָׁע עָרִיץ וּמִתְעָרֶה כְּאֶזְרָח רַעֲנָן:<p dir="rtl">
<span dir="rtl" class="inlineHeader" id="a27_Psalms, פרק לז, לו">לו</span>
וַיַּעֲבֹר וְהִנֵּה אֵינֶנּוּ וָאֲבַקְשֵׁהוּ וְלֹא נִמְצָא:<p dir="rtl">
<span dir="rtl" class="inlineHeader" id="a27_Psalms, פרק לז, לז">לז</span>
שְׁמָר תָּם וּרְאֵה יָשָׁר כִּי אַחֲרִית לְאִישׁ שָׁלוֹם:<p dir="rtl">
<span dir="rtl" class="inlineHeader" id="a27_Psalms, פרק לז, לח">לח</span>
וּפֹשְׁעִים נִשְׁמְדוּ יַחְדָּו אַחֲרִית רְשָׁעִים נִכְרָתָה:<p dir="rtl">
<span dir="rtl" class="inlineHeader" id="a27_Psalms, פרק לז, לט">לט</span>
וּתְשׁוּעַת צַדִּיקִים מֵיְהוָה מָעוּזָּם בְּעֵת צָרָה:<p dir="rtl">
<span dir="rtl" class="inlineHeader" id="a27_Psalms, פרק לז, מ">מ</span>
וַיַּעְזְרֵם יְהוָה וַיְפַלְּטֵם יְפַלְּטֵם מֵרְשָׁעִים וְיוֹשִׁיעֵם כִּי חָסוּ בוֹ: <B>(פ)</B><p dir="rtl">
<h3 dir="rtl" id="a27_Psalms, פרק לח">פרק-לח</h3><p dir="rtl">
<span dir="rtl" class="inlineHeader" id="a27_Psalms, פרק לח, א">א</span>
מִזְמוֹר לְדָוִד לְהַזְכִּיר:<p dir="rtl">
<span dir="rtl" class="inlineHeader" id="a27_Psalms, פרק לח, ב">ב</span>
יְהוָה אַל בְּקֶצְפְּךָ תוֹכִיחֵנִי וּבַחֲמָתְךָ תְיַסְּרֵנִי:<p dir="rtl">
<span dir="rtl" class="inlineHeader" id="a27_Psalms, פרק לח, ג">ג</span>
כִּי חִצֶּיךָ נִחֲתוּ בִי וַתִּנְחַת עָלַי יָדֶךָ:<p dir="rtl">
<span dir="rtl" class="inlineHeader" id="a27_Psalms, פרק לח, ד">ד</span>
אֵין מְתֹם בִּבְשָׂרִי מִפְּנֵי זַעְמֶךָ אֵין שָׁלוֹם בַּעֲצָמַי מִפְּנֵי חַטָּאתִי:<p dir="rtl">
<span dir="rtl" class="inlineHeader" id="a27_Psalms, פרק לח, ה">ה</span>
כִּי עֲוֹנֹתַי עָבְרוּ רֹאשִׁי כְּמַשָּׂא כָבֵד יִכְבְּדוּ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק לח, ו">ו</span>
הִבְאִישׁוּ נָמַקּוּ חַבּוּרֹתָי מִפְּנֵי אִוַּלְתִּי:<p dir="rtl">
<span dir="rtl" class="inlineHeader" id="a27_Psalms, פרק לח, ז">ז</span>
נַעֲוֵיתִי שַׁחֹתִי עַד מְאֹד כָּל הַיּוֹם קֹדֵר הִלָּכְתִּי:<p dir="rtl">
<span dir="rtl" class="inlineHeader" id="a27_Psalms, פרק לח, ח">ח</span>
כִּי כְסָלַי מָלְאוּ נִקְלֶה וְאֵין מְתֹם בִּבְשָׂרִי:<p dir="rtl">
<span dir="rtl" class="inlineHeader" id="a27_Psalms, פרק לח, ט">ט</span>
נְפוּגוֹתִי וְנִדְכֵּיתִי עַד מְאֹד שָׁאַגְתִּי מִנַּהֲמַת לִבִּי:<p dir="rtl">
<span dir="rtl" class="inlineHeader" id="a27_Psalms, פרק לח, י">י</span>
אֲדֹנָי נֶגְדְּךָ כָל תַּאֲוָתִי וְאַנְחָתִי מִמְּךָ לֹא נִסְתָּרָה:<p dir="rtl">
<span dir="rtl" class="inlineHeader" id="a27_Psalms, פרק לח, יא">יא</span>
לִבִּי סְחַרְחַר עֲזָבַנִי כֹחִי וְאוֹר עֵינַי גַּם הֵם אֵין אִתִּי:<p dir="rtl">
<span dir="rtl" class="inlineHeader" id="a27_Psalms, פרק לח, יב">יב</span>
אֹהֲבַי וְרֵעַי מִנֶּגֶד נִגְעִי יַעֲמֹדוּ וּקְרוֹבַי מֵרָחֹק עָמָדוּ:<p dir="rtl">
<span dir="rtl" class="inlineHeader" id="a27_Psalms, פרק לח, יג">יג</span>
וַיְנַקְשׁוּ מְבַקְשֵׁי נַפְשִׁי וְדֹרְשֵׁי רָעָתִי דִּבְּרוּ הַוּוֹת וּמִרְמוֹת כָּל הַיּוֹם יֶהְגּוּ:<p dir="rtl">
<span dir="rtl" class="inlineHeader" id="a27_Psalms, פרק לח, יד">יד</span>
וַאֲנִי כְחֵרֵשׁ לֹא אֶשְׁמָע וּכְאִלֵּם לֹא יִפְתַּח פִּיו:<p dir="rtl">
<span dir="rtl" class="inlineHeader" id="a27_Psalms, פרק לח, טו">טו</span>
וָאֱהִי כְּאִישׁ אֲשֶׁר לֹא שֹׁמֵעַ וְאֵין בְּפִיו תּוֹכָחוֹת:<p dir="rtl">
<span dir="rtl" class="inlineHeader" id="a27_Psalms, פרק לח, טז">טז</span>
כִּי לְךָ יְהוָה הוֹחָלְתִּי אַתָּה תַעֲנֶה אֲדֹנָי אֱלֹהָי:<p dir="rtl">
<span dir="rtl" class="inlineHeader" id="a27_Psalms, פרק לח, יז">יז</span>
כִּי אָמַרְתִּי פֶּן יִשְׂמְחוּ לִי בְּמוֹט רַגְלִי עָלַי הִגְדִּילוּ:<p dir="rtl">
<span dir="rtl" class="inlineHeader" id="a27_Psalms, פרק לח, יח">יח</span>
כִּי אֲנִי לְצֶלַע נָכוֹן וּמַכְאוֹבִי נֶגְדִּי תָמִיד:<p dir="rtl">
<span dir="rtl" class="inlineHeader" id="a27_Psalms, פרק לח, יט">יט</span>
כִּי עֲוֹנִי אַגִּיד אֶדְאַג מֵחַטָּאתִי:<p dir="rtl">
<span dir="rtl" class="inlineHeader" id="a27_Psalms, פרק לח, כ">כ</span>
וְאֹיְבַי חַיִּים עָצֵמוּ וְרַבּוּ שֹׂנְאַי שָׁקֶר:<p dir="rtl">
<span dir="rtl" class="inlineHeader" id="a27_Psalms, פרק לח, כא">כא</span>
וּמְשַׁלְּמֵי רָעָה תַּחַת טוֹבָה יִשְׂטְנוּנִי תַּחַת (רדופי) רָדְפִי טוֹב:<p dir="rtl">
<span dir="rtl" class="inlineHeader" id="a27_Psalms, פרק לח, כב">כב</span>
אַל תַּעַזְבֵנִי יְהוָה אֱלֹהַי אַל תִּרְחַק מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק לח, כג">כג</span>
חוּשָׁה לְעֶזְרָתִי אֲדֹנָי תְּשׁוּעָתִי: <B>(פ)</B><p dir="rtl">
<h3 dir="rtl" id="a27_Psalms, פרק לט">פרק-לט</h3><p dir="rtl">
<span dir="rtl" class="inlineHeader" id="a27_Psalms, פרק לט, א">א</span>
לַמְנַצֵּחַ (לידיתון) לִידוּתוּן מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק לט, ב">ב</span>
אָמַרְתִּי אֶשְׁמְרָה דְרָכַי מֵחֲטוֹא בִלְשׁוֹנִי אֶשְׁמְרָה לְפִי מַחְסוֹם בְּעֹד רָשָׁע לְנֶגְדִּי:<p dir="rtl">
<span dir="rtl" class="inlineHeader" id="a27_Psalms, פרק לט, ג">ג</span>
נֶאֱלַמְתִּי דוּמִיָּה הֶחֱשֵׁיתִי מִטּוֹב וּכְאֵבִי נֶעְכָּר:<p dir="rtl">
<span dir="rtl" class="inlineHeader" id="a27_Psalms, פרק לט, ד">ד</span>
חַם לִבִּי בְּקִרְבִּי בַּהֲגִיגִי תִבְעַר אֵשׁ דִּבַּרְתִּי בִּלְשׁוֹנִי:<p dir="rtl">
<span dir="rtl" class="inlineHeader" id="a27_Psalms, פרק לט, ה">ה</span>
הוֹדִיעֵנִי יְהוָה קִצִּי וּמִדַּת יָמַי מַה הִיא אֵדְעָה מֶה חָדֵל אָנִי:<p dir="rtl">
<span dir="rtl" class="inlineHeader" id="a27_Psalms, פרק לט, ו">ו</span>
הִנֵּה טְפָחוֹת נָתַתָּה יָמַי וְחֶלְדִּי כְאַיִן נֶגְדֶּךָ אַךְ כָּל הֶבֶל כָּל אָדָם נִצָּב סֶלָה:<p dir="rtl">
<span dir="rtl" class="inlineHeader" id="a27_Psalms, פרק לט, ז">ז</span>
אַךְ בְּצֶלֶם יִתְהַלֶּךְ אִישׁ אַךְ הֶבֶל יֶהֱמָיוּן יִצְבֹּר וְלֹא יֵדַע מִי אֹסְפָם:<p dir="rtl">
<span dir="rtl" class="inlineHeader" id="a27_Psalms, פרק לט, ח">ח</span>
וְעַתָּה מַה קִּוִּיתִי אֲדֹנָי תּוֹחַלְתִּי לְךָ הִיא:<p dir="rtl">
<span dir="rtl" class="inlineHeader" id="a27_Psalms, פרק לט, ט">ט</span>
מִכָּל פְּשָׁעַי הַצִּילֵנִי חֶרְפַּת נָבָל אַל תְּשִׂימֵנִי:<p dir="rtl">
<span dir="rtl" class="inlineHeader" id="a27_Psalms, פרק לט, י">י</span>
נֶאֱלַמְתִּי לֹא אֶפְתַּח פִּי כִּי אַתָּה עָשִׂיתָ:<p dir="rtl">
<span dir="rtl" class="inlineHeader" id="a27_Psalms, פרק לט, יא">יא</span>
הָסֵר מֵעָלַי נִגְעֶךָ מִתִּגְרַת יָדְךָ אֲנִי כָלִיתִי:<p dir="rtl">
<span dir="rtl" class="inlineHeader" id="a27_Psalms, פרק לט, יב">יב</span>
בְּתוֹכָחוֹת עַל עָוֹן יִסַּרְתָּ אִישׁ וַתֶּמֶס כָּעָשׁ חֲמוּדוֹ אַךְ הֶבֶל כָּל אָדָם סֶלָה:<p dir="rtl">
<span dir="rtl" class="inlineHeader" id="a27_Psalms, פרק לט, יג">יג</span>
שִׁמְעָה תְפִלָּתִי יְהוָה וְשַׁוְעָתִי הַאֲזִינָה אֶל דִּמְעָתִי אַל תֶּחֱרַשׁ כִּי גֵר אָנֹכִי עִמָּךְ תּוֹשָׁב כְּכָל אֲבוֹתָי:<p dir="rtl">
<span dir="rtl" class="inlineHeader" id="a27_Psalms, פרק לט, יד">יד</span>
הָשַׁע מִמֶּנִּי וְאַבְלִיגָה בְּטֶרֶם אֵלֵךְ וְאֵינֶנִּי: <B>(פ)</B><p dir="rtl">
<h3 dir="rtl" id="a27_Psalms, פרק מ">פרק-מ</h3><p dir="rtl">
<span dir="rtl" class="inlineHeader" id="a27_Psalms, פרק מ, א">א</span>
לַמְנַצֵּחַ לְדָוִד מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק מ, ב">ב</span>
קַוֹּה קִוִּיתִי יְהוָה וַיֵּט אֵלַי וַיִּשְׁמַע שַׁוְעָתִי:<p dir="rtl">
<span dir="rtl" class="inlineHeader" id="a27_Psalms, פרק מ, ג">ג</span>
וַיַּעֲלֵנִי מִבּוֹר שָׁאוֹן מִטִּיט הַיָּוֵן וַיָּקֶם עַל סֶלַע רַגְלַי כּוֹנֵן אֲשֻׁרָי:<p dir="rtl">
<span dir="rtl" class="inlineHeader" id="a27_Psalms, פרק מ, ד">ד</span>
וַיִּתֵּן בְּפִי שִׁיר חָדָשׁ תְּהִלָּה לֵאלֹהֵינוּ יִרְאוּ רַבִּים וְיִירָאוּ וְיִבְטְחוּ בַּיהוָה:<p dir="rtl">
<span dir="rtl" class="inlineHeader" id="a27_Psalms, פרק מ, ה">ה</span>
אַשְׁרֵי הַגֶּבֶר אֲשֶׁר שָׂם יְהוָֹה מִבְטַחוֹ וְלֹא פָנָה אֶל רְהָבִים וְשָׂטֵי כָזָב:<p dir="rtl">
<span dir="rtl" class="inlineHeader" id="a27_Psalms, פרק מ, ו">ו</span>
רַבּוֹת עָשִׂיתָ אַתָּה יְהוָה אֱלֹהַי נִפְלְאֹתֶיךָ וּמַחְשְׁבֹתֶיךָ אֵלֵינוּ אֵין עֲרֹךְ אֵלֶיךָ אַגִּידָה וַאֲדַבֵּרָה עָצְמוּ מִסַּפֵּר:<p dir="rtl">
<span dir="rtl" class="inlineHeader" id="a27_Psalms, פרק מ, ז">ז</span>
זֶבַח וּמִנְחָה לֹא חָפַצְתָּ אָזְנַיִם כָּרִיתָ לִּי עוֹלָה וַחֲטָאָה לֹא שָׁאָלְתָּ:<p dir="rtl">
<span dir="rtl" class="inlineHeader" id="a27_Psalms, פרק מ, ח">ח</span>
אָז אָמַרְתִּי הִנֵּה בָאתִי בִּמְגִלַּת סֵפֶר כָּתוּב עָלָי:<p dir="rtl">
<span dir="rtl" class="inlineHeader" id="a27_Psalms, פרק מ, ט">ט</span>
לַעֲשׂוֹת רְצוֹנְךָ אֱלֹהַי חָפָצְתִּי וְתוֹרָתְךָ בְּתוֹךְ מֵעָי:<p dir="rtl">
<span dir="rtl" class="inlineHeader" id="a27_Psalms, פרק מ, י">י</span>
בִּשַּׂרְתִּי צֶדֶק בְּקָהָל רָב הִנֵּה שְׂפָתַי לֹא אֶכְלָא יְהוָה אַתָּה יָדָעְתָּ:<p dir="rtl">
<span dir="rtl" class="inlineHeader" id="a27_Psalms, פרק מ, יא">יא</span>
צִדְקָתְךָ לֹא כִסִּיתִי בְּתוֹךְ לִבִּי אֱמוּנָתְךָ וּתְשׁוּעָתְךָ אָמָרְתִּי לֹא כִחַדְתִּי חַסְדְּךָ וַאֲמִתְּךָ לְקָהָל רָב:<p dir="rtl">
<span dir="rtl" class="inlineHeader" id="a27_Psalms, פרק מ, יב">יב</span>
אַתָּה יְהוָה לֹא תִכְלָא רַחֲמֶיךָ מִמֶּנִּי חַסְדְּךָ וַאֲמִתְּךָ תָּמִיד יִצְּרוּנִי:<p dir="rtl">
<span dir="rtl" class="inlineHeader" id="a27_Psalms, פרק מ, יג">יג</span>
כִּי אָפְפוּ עָלַי רָעוֹת עַד אֵין מִסְפָּר הִשִּׂיגוּנִי עֲוֹנֹתַי וְלֹא יָכֹלְתִּי לִרְאוֹת עָצְמוּ מִשַּׂעֲרוֹת רֹאשִׁי וְלִבִּי עֲזָבָנִי:<p dir="rtl">
<span dir="rtl" class="inlineHeader" id="a27_Psalms, פרק מ, יד">יד</span>
רְצֵה יְהוָה לְהַצִּילֵנִי יְהוָה לְעֶזְרָתִי חוּשָׁה:<p dir="rtl">
<span dir="rtl" class="inlineHeader" id="a27_Psalms, פרק מ, טו">טו</span>
יֵבֹשׁוּ וְיַחְפְּרוּ יַחַד מְבַקְשֵׁי נַפְשִׁי לִסְפּוֹתָהּ יִסֹּגוּ אָחוֹר וְיִכָּלְמוּ חֲפֵצֵי רָעָתִי:<p dir="rtl">
<span dir="rtl" class="inlineHeader" id="a27_Psalms, פרק מ, טז">טז</span>
יָשֹׁמּוּ עַל עֵקֶב בָּשְׁתָּם הָאֹמְרִים לִי הֶאָח הֶאָח:<p dir="rtl">
<span dir="rtl" class="inlineHeader" id="a27_Psalms, פרק מ, יז">יז</span>
יָשִׂישׂוּ וְיִשְׂמְחוּ בְּךָ כָּל מְבַקְשֶׁיךָ יֹאמְרוּ תָמִיד יִגְדַּל יְהוָה אֹהֲבֵי תְּשׁוּעָתֶךָ:<p dir="rtl">
<span dir="rtl" class="inlineHeader" id="a27_Psalms, פרק מ, יח">יח</span>
וַאֲנִי עָנִי וְאֶבְיוֹן אֲדֹנָי יַחֲשָׁב לִי עֶזְרָתִי וּמְפַלְטִי אַתָּה אֱלֹהַי אַל תְּאַחַר: <B>(פ)</B><p dir="rtl">
<h3 dir="rtl" id="a27_Psalms, פרק מא">פרק-מא</h3><p dir="rtl">
<span dir="rtl" class="inlineHeader" id="a27_Psalms, פרק מא, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק מא, ב">ב</span>
אַשְׁרֵי מַשְׂכִּיל אֶל דָּל בְּיוֹם רָעָה יְמַלְּטֵהוּ יְהוָה:<p dir="rtl">
<span dir="rtl" class="inlineHeader" id="a27_Psalms, פרק מא, ג">ג</span>
יְהוָה יִשְׁמְרֵהוּ וִיחַיֵּהוּ (יאשר) וְאֻשַּׁר בָּאָרֶץ וְאַל תִּתְּנֵהוּ בְּנֶפֶשׁ אֹיְבָיו:<p dir="rtl">
<span dir="rtl" class="inlineHeader" id="a27_Psalms, פרק מא, ד">ד</span>
יְהוָה יִסְעָדֶנּוּ עַל עֶרֶשׂ דְּוָי כָּל מִשְׁכָּבוֹ הָפַכְתָּ בְחָלְיוֹ:<p dir="rtl">
<span dir="rtl" class="inlineHeader" id="a27_Psalms, פרק מא, ה">ה</span>
אֲנִי אָמַרְתִּי יְהוָה חָנֵּנִי רְפָאָה נַפְשִׁי כִּי חָטָאתִי לָךְ:<p dir="rtl">
<span dir="rtl" class="inlineHeader" id="a27_Psalms, פרק מא, ו">ו</span>
אוֹיְבַי יֹאמְרוּ רַע לִי מָתַי יָמוּת וְאָבַד שְׁמוֹ:<p dir="rtl">
<span dir="rtl" class="inlineHeader" id="a27_Psalms, פרק מא, ז">ז</span>
וְאִם בָּא לִרְאוֹת שָׁוְא יְדַבֵּר לִבּוֹ יִקְבָּץ אָוֶן לוֹ יֵצֵא לַחוּץ יְדַבֵּר:<p dir="rtl">
<span dir="rtl" class="inlineHeader" id="a27_Psalms, פרק מא, ח">ח</span>
יַחַד עָלַי יִתְלַחֲשׁוּ כָּל שֹׂנְאָי עָלַי יַחְשְׁבוּ רָעָה לִי:<p dir="rtl">
<span dir="rtl" class="inlineHeader" id="a27_Psalms, פרק מא, ט">ט</span>
דְּבַר בְּלִיַּעַל יָצוּק בּוֹ וַאֲשֶׁר שָׁכַב לֹא יוֹסִיף לָקוּם:<p dir="rtl">
<span dir="rtl" class="inlineHeader" id="a27_Psalms, פרק מא, י">י</span>
גַּם אִישׁ שְׁלוֹמִי אֲשֶׁר בָּטַחְתִּי בוֹ אוֹכֵל לַחְמִי הִגְדִּיל עָלַי עָקֵב:<p dir="rtl">
<span dir="rtl" class="inlineHeader" id="a27_Psalms, פרק מא, יא">יא</span>
וְאַתָּה יְהוָה חָנֵּנִי וַהֲקִימֵנִי וַאֲשַׁלְּמָה לָהֶם:<p dir="rtl">
<span dir="rtl" class="inlineHeader" id="a27_Psalms, פרק מא, יב">יב</span>
בְּזֹאת יָדַעְתִּי כִּי חָפַצְתָּ בִּי כִּי לֹא יָרִיעַ אֹיְבִי עָלָי:<p dir="rtl">
<span dir="rtl" class="inlineHeader" id="a27_Psalms, פרק מא, יג">יג</span>
וַאֲנִי בְּתֻמִּי תָּמַכְתָּ בִּי וַתַּצִּיבֵנִי לְפָנֶיךָ לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק מא, יד">יד</span>
בָּרוּךְ יְהוָה אֱלֹהֵי יִשְׂרָאֵל מֵהָעוֹלָם וְעַד הָעוֹלָם אָמֵן וְאָמֵן: <B>(פ)</B><p dir="rtl">
<h3 dir="rtl" id="a27_Psalms, פרק מב">פרק-מב</h3><p dir="rtl">
<span dir="rtl" class="inlineHeader" id="a27_Psalms, פרק מב, א">א</span>
לַמְנַצֵּחַ מַשְׂכִּיל לִבְנֵי קֹרַח:<p dir="rtl">
<span dir="rtl" class="inlineHeader" id="a27_Psalms, פרק מב, ב">ב</span>
כְּאַיָּל תַּעֲרֹג עַל אֲפִיקֵי מָיִם כֵּן נַפְשִׁי תַעֲרֹג אֵלֶיךָ אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק מב, ג">ג</span>
צָמְאָה נַפְשִׁי לֵאלֹהִים לְאֵל חָי מָתַי אָבוֹא וְאֵרָאֶה פְּנֵי אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק מב, ד">ד</span>
הָיְתָה לִּי דִמְעָתִי לֶחֶם יוֹמָם וָלָיְלָה בֶּאֱמֹר אֵלַי כָּל הַיּוֹם אַיֵּה אֱלֹהֶיךָ:<p dir="rtl">
<span dir="rtl" class="inlineHeader" id="a27_Psalms, פרק מב, ה">ה</span>
אֵלֶּה אֶזְכְּרָה וְאֶשְׁפְּכָה עָלַי נַפְשִׁי כִּי אֶעֱבֹר בַּסָּךְ אֶדַּדֵּם עַד בֵּית אֱלֹהִים בְּקוֹל רִנָּה וְתוֹדָה הָמוֹן חוֹגֵג:<p dir="rtl">
<span dir="rtl" class="inlineHeader" id="a27_Psalms, פרק מב, ו">ו</span>
מַה תִּשְׁתּוֹחֲחִי נַפְשִׁי וַתֶּהֱמִי עָלָי הוֹחִילִי לֵאלֹהִים כִּי עוֹד אוֹדֶנּוּ יְשׁוּעוֹת פָּנָיו:<p dir="rtl">
<span dir="rtl" class="inlineHeader" id="a27_Psalms, פרק מב, ז">ז</span>
אֱלֹהַי עָלַי נַפְשִׁי תִשְׁתּוֹחָח עַל כֵּן אֶזְכָּרְךָ מֵאֶרֶץ יַרְדֵּן וְחֶרְמוֹנִים מֵהַר מִצְעָר:<p dir="rtl">
<span dir="rtl" class="inlineHeader" id="a27_Psalms, פרק מב, ח">ח</span>
תְּהוֹם אֶל תְּהוֹם קוֹרֵא לְקוֹל צִנּוֹרֶיךָ כָּל מִשְׁבָּרֶיךָ וְגַלֶּיךָ עָלַי עָבָרוּ:<p dir="rtl">
<span dir="rtl" class="inlineHeader" id="a27_Psalms, פרק מב, ט">ט</span>
יוֹמָם יְצַוֶּה יְהוָה חַסְדּוֹ וּבַלַּיְלָה (שירה) שִׁירוֹ עִמִּי תְּפִלָּה לְאֵל חַיָּי:<p dir="rtl">
<span dir="rtl" class="inlineHeader" id="a27_Psalms, פרק מב, י">י</span>
אוֹמְרָה לְאֵל סַלְעִי לָמָה שְׁכַחְתָּנִי לָמָּה קֹדֵר אֵלֵךְ בְּלַחַץ אוֹיֵב:<p dir="rtl">
<span dir="rtl" class="inlineHeader" id="a27_Psalms, פרק מב, יא">יא</span>
בְּרֶצַח בְּעַצְמוֹתַי חֵרְפוּנִי צוֹרְרָי בְּאָמְרָם אֵלַי כָּל הַיּוֹם אַיֵּה אֱלֹהֶיךָ:<p dir="rtl">
<span dir="rtl" class="inlineHeader" id="a27_Psalms, פרק מב, יב">יב</span>
מַה תִּשְׁתּוֹחֲחִי נַפְשִׁי וּמַה תֶּהֱמִי עָלָי הוֹחִילִי לֵאלֹהִים כִּי עוֹד אוֹדֶנּוּ יְשׁוּעֹת פָּנַי וֵאלֹהָי: <B>(פ)</B><p dir="rtl">
<h3 dir="rtl" id="a27_Psalms, פרק מג">פרק-מג</h3><p dir="rtl">
<span dir="rtl" class="inlineHeader" id="a27_Psalms, פרק מג, א">א</span>
שָׁפְטֵנִי אֱלֹהִים וְרִיבָה רִיבִי מִגּוֹי לֹא חָסִיד מֵאִישׁ מִרְמָה וְעַוְלָה תְפַלְּטֵנִי:<p dir="rtl">
<span dir="rtl" class="inlineHeader" id="a27_Psalms, פרק מג, ב">ב</span>
כִּי אַתָּה אֱלֹהֵי מָעוּזִּי לָמָה זְנַחְתָּנִי לָמָּה קֹדֵר אֶתְהַלֵּךְ בְּלַחַץ אוֹיֵב:<p dir="rtl">
<span dir="rtl" class="inlineHeader" id="a27_Psalms, פרק מג, ג">ג</span>
שְׁלַח אוֹרְךָ וַאֲמִתְּךָ הֵמָּה יַנְחוּנִי יְבִיאוּנִי אֶל הַר קָדְשְׁךָ וְאֶל מִשְׁכְּנוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק מג, ד">ד</span>
וְאָבוֹאָה אֶל מִזְבַּח אֱלֹהִים אֶל אֵל שִׂמְחַת גִּילִי וְאוֹדְךָ בְכִנּוֹר אֱלֹהִים אֱלֹהָי:<p dir="rtl">
<span dir="rtl" class="inlineHeader" id="a27_Psalms, פרק מג, ה">ה</span>
מַה תִּשְׁתּוֹחֲחִי נַפְשִׁי וּמַה תֶּהֱמִי עָלָי הוֹחִילִי לֵאלֹהִים כִּי עוֹד אוֹדֶנּוּ יְשׁוּעֹת פָּנַי וֵאלֹהָי: <B>(פ)</B><p dir="rtl">
<h3 dir="rtl" id="a27_Psalms, פרק מד">פרק-מד</h3><p dir="rtl">
<span dir="rtl" class="inlineHeader" id="a27_Psalms, פרק מד, א">א</span>
לַמְנַצֵּחַ לִבְנֵי קֹרַח מַשְׂכִּיל:<p dir="rtl">
<span dir="rtl" class="inlineHeader" id="a27_Psalms, פרק מד, ב">ב</span>
אֱלֹהִים בְּאָזְנֵינוּ שָׁמַעְנוּ אֲבוֹתֵינוּ סִפְּרוּ לָנוּ פֹּעַל פָּעַלְתָּ בִימֵיהֶם בִּימֵי קֶדֶם:<p dir="rtl">
<span dir="rtl" class="inlineHeader" id="a27_Psalms, פרק מד, ג">ג</span>
אַתָּה יָדְךָ גּוֹיִם הוֹרַשְׁתָּ וַתִּטָּעֵם תָּרַע לְאֻמִּים וַתְּשַׁלְּחֵם:<p dir="rtl">
<span dir="rtl" class="inlineHeader" id="a27_Psalms, פרק מד, ד">ד</span>
כִּי לֹא בְחַרְבָּם יָרְשׁוּ אָרֶץ וּזְרוֹעָם לֹא הוֹשִׁיעָה לָּמוֹ כִּי יְמִינְךָ וּזְרוֹעֲךָ וְאוֹר פָּנֶיךָ כִּי רְצִיתָם:<p dir="rtl">
<span dir="rtl" class="inlineHeader" id="a27_Psalms, פרק מד, ה">ה</span>
אַתָּה הוּא מַלְכִּי אֱלֹהִים צַוֵּה יְשׁוּעוֹת יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק מד, ו">ו</span>
בְּךָ צָרֵינוּ נְנַגֵּחַ בְּשִׁמְךָ נָבוּס קָמֵינוּ:<p dir="rtl">
<span dir="rtl" class="inlineHeader" id="a27_Psalms, פרק מד, ז">ז</span>
כִּי לֹא בְקַשְׁתִּי אֶבְטָח וְחַרְבִּי לֹא תוֹשִׁיעֵנִי:<p dir="rtl">
<span dir="rtl" class="inlineHeader" id="a27_Psalms, פרק מד, ח">ח</span>
כִּי הוֹשַׁעְתָּנוּ מִצָּרֵינוּ וּמְשַׂנְאֵינוּ הֱבִישׁוֹתָ:<p dir="rtl">
<span dir="rtl" class="inlineHeader" id="a27_Psalms, פרק מד, ט">ט</span>
בֵּאלֹהִים הִלַּלְנוּ כָל הַיּוֹם וְשִׁמְךָ לְעוֹלָם נוֹדֶה סֶלָה:<p dir="rtl">
<span dir="rtl" class="inlineHeader" id="a27_Psalms, פרק מד, י">י</span>
אַף זָנַחְתָּ וַתַּכְלִימֵנוּ וְלֹא תֵצֵא בְּצִבְאוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק מד, יא">יא</span>
תְּשִׁיבֵנוּ אָחוֹר מִנִּי צָר וּמְשַׂנְאֵינוּ שָׁסוּ לָמוֹ:<p dir="rtl">
<span dir="rtl" class="inlineHeader" id="a27_Psalms, פרק מד, יב">יב</span>
תִּתְּנֵנוּ כְּצֹאן מַאֲכָל וּבַגּוֹיִם זֵרִיתָנוּ:<p dir="rtl">
<span dir="rtl" class="inlineHeader" id="a27_Psalms, פרק מד, יג">יג</span>
תִּמְכֹּר עַמְּךָ בְלֹא הוֹן וְלֹא רִבִּיתָ בִּמְחִירֵיהֶם:<p dir="rtl">
<span dir="rtl" class="inlineHeader" id="a27_Psalms, פרק מד, יד">יד</span>
תְּשִׂימֵנוּ חֶרְפָּה לִשְׁכֵנֵינוּ לַעַג וָקֶלֶס לִסְבִיבוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק מד, טו">טו</span>
תְּשִׂימֵנוּ מָשָׁל בַּגּוֹיִם מְנוֹד רֹאשׁ בַּלְאֻמִּים:<p dir="rtl">
<span dir="rtl" class="inlineHeader" id="a27_Psalms, פרק מד, טז">טז</span>
כָּל הַיּוֹם כְּלִמָּתִי נֶגְדִּי וּבֹשֶׁת פָּנַי כִּסָּתְנִי:<p dir="rtl">
<span dir="rtl" class="inlineHeader" id="a27_Psalms, פרק מד, יז">יז</span>
מִקּוֹל מְחָרֵף וּמְגַדֵּף מִפְּנֵי אוֹיֵב וּמִתְנַקֵּם:<p dir="rtl">
<span dir="rtl" class="inlineHeader" id="a27_Psalms, פרק מד, יח">יח</span>
כָּל זֹאת בָּאַתְנוּ וְלֹא שְׁכַחֲנוּךָ וְלֹא שִׁקַּרְנוּ בִּבְרִיתֶךָ:<p dir="rtl">
<span dir="rtl" class="inlineHeader" id="a27_Psalms, פרק מד, יט">יט</span>
לֹא נָסוֹג אָחוֹר לִבֵּנוּ וַתֵּט אֲשֻׁרֵינוּ מִנִּי אָרְחֶךָ:<p dir="rtl">
<span dir="rtl" class="inlineHeader" id="a27_Psalms, פרק מד, כ">כ</span>
כִּי דִכִּיתָנוּ בִּמְקוֹם תַּנִּים וַתְּכַס עָלֵינוּ בְצַלְמָוֶת:<p dir="rtl">
<span dir="rtl" class="inlineHeader" id="a27_Psalms, פרק מד, כא">כא</span>
אִם שָׁכַחְנוּ שֵׁם אֱלֹהֵינוּ וַנִּפְרֹשׂ כַּפֵּינוּ לְאֵל זָר:<p dir="rtl">
<span dir="rtl" class="inlineHeader" id="a27_Psalms, פרק מד, כב">כב</span>
הֲלֹא אֱלֹהִים יַחֲקָר זֹאת כִּי הוּא יֹדֵעַ תַּעֲלֻמוֹת לֵב:<p dir="rtl">
<span dir="rtl" class="inlineHeader" id="a27_Psalms, פרק מד, כג">כג</span>
כִּי עָלֶיךָ הֹרַגְנוּ כָל הַיּוֹם נֶחְשַׁבְנוּ כְּצֹאן טִבְחָה:<p dir="rtl">
<span dir="rtl" class="inlineHeader" id="a27_Psalms, פרק מד, כד">כד</span>
עוּרָה לָמָּה תִישַׁן אֲדֹנָי הָקִיצָה אַל תִּזְנַח לָנֶצַח:<p dir="rtl">
<span dir="rtl" class="inlineHeader" id="a27_Psalms, פרק מד, כה">כה</span>
לָמָּה פָנֶיךָ תַסְתִּיר תִּשְׁכַּח עָנְיֵנוּ וְלַחֲצֵנוּ:<p dir="rtl">
<span dir="rtl" class="inlineHeader" id="a27_Psalms, פרק מד, כו">כו</span>
כִּי שָׁחָה לֶעָפָר נַפְשֵׁנוּ דָּבְקָה לָאָרֶץ בִּטְנֵנוּ:<p dir="rtl">
<span dir="rtl" class="inlineHeader" id="a27_Psalms, פרק מד, כז">כז</span>
קוּמָה עֶזְרָתָה לָּנוּ וּפְדֵנוּ לְמַעַן חַסְדֶּךָ: <B>(פ)</B><p dir="rtl">
<h3 dir="rtl" id="a27_Psalms, פרק מה">פרק-מה</h3><p dir="rtl">
<span dir="rtl" class="inlineHeader" id="a27_Psalms, פרק מה, א">א</span>
לַמְנַצֵּחַ עַל שֹׁשַׁנִּים לִבְנֵי קֹרַח מַשְׂכִּיל שִׁיר יְדִידֹת:<p dir="rtl">
<span dir="rtl" class="inlineHeader" id="a27_Psalms, פרק מה, ב">ב</span>
רָחַשׁ לִבִּי דָּבָר טוֹב אֹמֵר אָנִי מַעֲשַׂי לְמֶלֶךְ לְשׁוֹנִי עֵט סוֹפֵר מָהִיר:<p dir="rtl">
<span dir="rtl" class="inlineHeader" id="a27_Psalms, פרק מה, ג">ג</span>
יָפְיָפִיתָ מִבְּנֵי אָדָם הוּצַק חֵן בְּשְׂפְתוֹתֶיךָ עַל כֵּן בֵּרַכְךָ אֱלֹהִים לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק מה, ד">ד</span>
חֲגוֹר חַרְבְּךָ עַל יָרֵךְ גִּבּוֹר הוֹדְךָ וַהֲדָרֶךָ:<p dir="rtl">
<span dir="rtl" class="inlineHeader" id="a27_Psalms, פרק מה, ה">ה</span>
וַהֲדָרְךָ צְלַח רְכַב עַל דְּבַר אֱמֶת וְעַנְוָה צֶדֶק וְתוֹרְךָ נוֹרָאוֹת יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק מה, ו">ו</span>
חִצֶּיךָ שְׁנוּנִים עַמִּים תַּחְתֶּיךָ יִפְּלוּ בְּלֵב אוֹיְבֵי הַמֶּלֶךְ:<p dir="rtl">
<span dir="rtl" class="inlineHeader" id="a27_Psalms, פרק מה, ז">ז</span>
כִּסְאֲךָ אֱלֹהִים עוֹלָם וָעֶד שֵׁבֶט מִישֹׁר שֵׁבֶט מַלְכוּתֶךָ:<p dir="rtl">
<span dir="rtl" class="inlineHeader" id="a27_Psalms, פרק מה, ח">ח</span>
אָהַבְתָּ צֶּדֶק וַתִּשְׂנָא רֶשַׁע עַל כֵּן מְשָׁחֲךָ אֱלֹהִים אֱלֹהֶיךָ שֶׁמֶן שָׂשׂוֹן מֵחֲבֵרֶיךָ:<p dir="rtl">
<span dir="rtl" class="inlineHeader" id="a27_Psalms, פרק מה, ט">ט</span>
מֹר וַאֲהָלוֹת קְצִיעוֹת כָּל בִּגְדֹתֶיךָ מִן הֵיכְלֵי שֵׁן מִנִּי שִׂמְּחוּךָ:<p dir="rtl">
<span dir="rtl" class="inlineHeader" id="a27_Psalms, פרק מה, י">י</span>
בְּנוֹת מְלָכִים בְּיִקְּרוֹתֶיךָ נִצְּבָה שֵׁגַל לִימִינְךָ בְּכֶתֶם אוֹפִיר:<p dir="rtl">
<span dir="rtl" class="inlineHeader" id="a27_Psalms, פרק מה, יא">יא</span>
שִׁמְעִי בַת וּרְאִי וְהַטִּי אָזְנֵךְ וְשִׁכְחִי עַמֵּךְ וּבֵית אָבִיךְ:<p dir="rtl">
<span dir="rtl" class="inlineHeader" id="a27_Psalms, פרק מה, יב">יב</span>
וְיִתְאָו הַמֶּלֶךְ יָפְיֵךְ כִּי הוּא אֲדֹנַיִךְ וְהִשְׁתַּחֲוִי לוֹ:<p dir="rtl">
<span dir="rtl" class="inlineHeader" id="a27_Psalms, פרק מה, יג">יג</span>
וּבַת צֹר בְּמִנְחָה פָּנַיִךְ יְחַלּוּ עֲשִׁירֵי עָם:<p dir="rtl">
<span dir="rtl" class="inlineHeader" id="a27_Psalms, פרק מה, יד">יד</span>
כָּל כְּבוּדָּה בַת מֶלֶךְ פְּנִימָה מִמִּשְׁבְּצוֹת זָהָב לְבוּשָׁהּ:<p dir="rtl">
<span dir="rtl" class="inlineHeader" id="a27_Psalms, פרק מה, טו">טו</span>
לִרְקָמוֹת תּוּבַל לַמֶּלֶךְ בְּתוּלוֹת אַחֲרֶיהָ רֵעוֹתֶיהָ מוּבָאוֹת לָךְ:<p dir="rtl">
<span dir="rtl" class="inlineHeader" id="a27_Psalms, פרק מה, טז">טז</span>
תּוּבַלְנָה בִּשְׂמָחֹת וָגִיל תְּבֹאֶינָה בְּהֵיכַל מֶלֶךְ:<p dir="rtl">
<span dir="rtl" class="inlineHeader" id="a27_Psalms, פרק מה, יז">יז</span>
תַּחַת אֲבֹתֶיךָ יִהְיוּ בָנֶיךָ תְּשִׁיתֵמוֹ לְשָׂרִים בְּכָל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק מה, יח">יח</span>
אַזְכִּירָה שִׁמְךָ בְּכָל דֹּר וָדֹר עַל כֵּן עַמִּים יְהוֹדֻךָ לְעֹלָם וָעֶד: <B>(פ)</B><p dir="rtl">
<h3 dir="rtl" id="a27_Psalms, פרק מו">פרק-מו</h3><p dir="rtl">
<span dir="rtl" class="inlineHeader" id="a27_Psalms, פרק מו, א">א</span>
לַמְנַצֵּחַ לִבְנֵי קֹרַח עַל עֲלָמוֹת שִׁיר:<p dir="rtl">
<span dir="rtl" class="inlineHeader" id="a27_Psalms, פרק מו, ב">ב</span>
אֱלֹהִים לָנוּ מַחֲסֶה וָעֹז עֶזְרָה בְצָרוֹת נִמְצָא מְאֹד:<p dir="rtl">
<span dir="rtl" class="inlineHeader" id="a27_Psalms, פרק מו, ג">ג</span>
עַל כֵּן לֹא נִירָא בְּהָמִיר אָרֶץ וּבְמוֹט הָרִים בְּלֵב יַמִּים:<p dir="rtl">
<span dir="rtl" class="inlineHeader" id="a27_Psalms, פרק מו, ד">ד</span>
יֶהֱמוּ יֶחְמְרוּ מֵימָיו יִרְעֲשׁוּ הָרִים בְּגַאֲוָתוֹ סֶלָה:<p dir="rtl">
<span dir="rtl" class="inlineHeader" id="a27_Psalms, פרק מו, ה">ה</span>
נָהָר פְּלָגָיו יְשַׂמְּחוּ עִיר אֱלֹהִים קְדֹשׁ מִשְׁכְּנֵי עֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק מו, ו">ו</span>
אֱלֹהִים בְּקִרְבָּהּ בַּל תִּמּוֹט יַעְזְרֶהָ אֱלֹהִים לִפְנוֹת בֹּקֶר:<p dir="rtl">
<span dir="rtl" class="inlineHeader" id="a27_Psalms, פרק מו, ז">ז</span>
הָמוּ גוֹיִם מָטוּ מַמְלָכוֹת נָתַן בְּקוֹלוֹ תָּמוּג אָרֶץ:<p dir="rtl">
<span dir="rtl" class="inlineHeader" id="a27_Psalms, פרק מו, ח">ח</span>
יְהוָה צְבָאוֹת עִמָּנוּ מִשְׂגָּב לָנוּ אֱלֹהֵי יַעֲקֹב סֶלָה:<p dir="rtl">
<span dir="rtl" class="inlineHeader" id="a27_Psalms, פרק מו, ט">ט</span>
לְכוּ חֲזוּ מִפְעֲלוֹת יְהוָה אֲשֶׁר שָׂם שַׁמּוֹת בָּאָרֶץ:<p dir="rtl">
<span dir="rtl" class="inlineHeader" id="a27_Psalms, פרק מו, י">י</span>
מַשְׁבִּית מִלְחָמוֹת עַד קְצֵה הָאָרֶץ קֶשֶׁת יְשַׁבֵּר וְקִצֵּץ חֲנִית עֲגָלוֹת יִשְׂרֹף בָּאֵשׁ:<p dir="rtl">
<span dir="rtl" class="inlineHeader" id="a27_Psalms, פרק מו, יא">יא</span>
הַרְפּוּ וּדְעוּ כִּי אָנֹכִי אֱלֹהִים אָרוּם בַּגּוֹיִם אָרוּם בָּאָרֶץ:<p dir="rtl">
<span dir="rtl" class="inlineHeader" id="a27_Psalms, פרק מו, יב">יב</span>
יְהוָה צְבָאוֹת עִמָּנוּ מִשְׂגָּב לָנוּ אֱלֹהֵי יַעֲקֹב סֶלָה: <B>(פ)</B><p dir="rtl">
<h3 dir="rtl" id="a27_Psalms, פרק מז">פרק-מז</h3><p dir="rtl">
<span dir="rtl" class="inlineHeader" id="a27_Psalms, פרק מז, א">א</span>
לַמְנַצֵּחַ לִבְנֵי קֹרַח מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק מז, ב">ב</span>
כָּל הָעַמִּים תִּקְעוּ כָף הָרִיעוּ לֵאלֹהִים בְּקוֹל רִנָּה:<p dir="rtl">
<span dir="rtl" class="inlineHeader" id="a27_Psalms, פרק מז, ג">ג</span>
כִּי יְהוָה עֶלְיוֹן נוֹרָא מֶלֶךְ גָּדוֹל עַל כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק מז, ד">ד</span>
יַדְבֵּר עַמִּים תַּחְתֵּינוּ וּלְאֻמִּים תַּחַת רַגְלֵינוּ:<p dir="rtl">
<span dir="rtl" class="inlineHeader" id="a27_Psalms, פרק מז, ה">ה</span>
יִבְחַר לָנוּ אֶת נַחֲלָתֵנוּ אֶת גְּאוֹן יַעֲקֹב אֲשֶׁר אָהֵב סֶלָה:<p dir="rtl">
<span dir="rtl" class="inlineHeader" id="a27_Psalms, פרק מז, ו">ו</span>
עָלָה אֱלֹהִים בִּתְרוּעָה יְהוָֹה בְּקוֹל שׁוֹפָר:<p dir="rtl">
<span dir="rtl" class="inlineHeader" id="a27_Psalms, פרק מז, ז">ז</span>
זַמְּרוּ אֱלֹהִים זַמֵּרוּ זַמְּרוּ לְמַלְכֵּנוּ זַמֵּרוּ:<p dir="rtl">
<span dir="rtl" class="inlineHeader" id="a27_Psalms, פרק מז, ח">ח</span>
כִּי מֶלֶךְ כָּל הָאָרֶץ אֱלֹהִים זַמְּרוּ מַשְׂכִּיל:<p dir="rtl">
<span dir="rtl" class="inlineHeader" id="a27_Psalms, פרק מז, ט">ט</span>
מָלַךְ אֱלֹהִים עַל גּוֹיִם אֱלֹהִים יָשַׁב עַל כִּסֵּא קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק מז, י">י</span>
נְדִיבֵי עַמִּים נֶאֱסָפוּ עַם אֱלֹהֵי אַבְרָהָם כִּי לֵאלֹהִים מָגִנֵּי אֶרֶץ מְאֹד נַעֲלָה: <B>(פ)</B><p dir="rtl">
<h3 dir="rtl" id="a27_Psalms, פרק מח">פרק-מח</h3><p dir="rtl">
<span dir="rtl" class="inlineHeader" id="a27_Psalms, פרק מח, א">א</span>
שִׁיר מִזְמוֹר לִבְנֵי קֹרַח:<p dir="rtl">
<span dir="rtl" class="inlineHeader" id="a27_Psalms, פרק מח, ב">ב</span>
גָּדוֹל יְהוָה וּמְהֻלָּל מְאֹד בְּעִיר אֱלֹהֵינוּ הַר קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק מח, ג">ג</span>
יְפֵה נוֹף מְשׂוֹשׂ כָּל הָאָרֶץ הַר צִיּוֹן יַרְכְּתֵי צָפוֹן קִרְיַת מֶלֶךְ רָב:<p dir="rtl">
<span dir="rtl" class="inlineHeader" id="a27_Psalms, פרק מח, ד">ד</span>
אֱלֹהִים בְּאַרְמְנוֹתֶיהָ נוֹדַע לְמִשְׂגָּב:<p dir="rtl">
<span dir="rtl" class="inlineHeader" id="a27_Psalms, פרק מח, ה">ה</span>
כִּי הִנֵּה הַמְּלָכִים נוֹעֲדוּ עָבְרוּ יַחְדָּו:<p dir="rtl">
<span dir="rtl" class="inlineHeader" id="a27_Psalms, פרק מח, ו">ו</span>
הֵמָּה רָאוּ כֵּן תָּמָהוּ נִבְהֲלוּ נֶחְפָּזוּ:<p dir="rtl">
<span dir="rtl" class="inlineHeader" id="a27_Psalms, פרק מח, ז">ז</span>
רְעָדָה אֲחָזָתַם שָׁם חִיל כַּיּוֹלֵדָה:<p dir="rtl">
<span dir="rtl" class="inlineHeader" id="a27_Psalms, פרק מח, ח">ח</span>
בְּרוּחַ קָדִים תְּשַׁבֵּר אֳנִיּוֹת תַּרְשִׁישׁ:<p dir="rtl">
<span dir="rtl" class="inlineHeader" id="a27_Psalms, פרק מח, ט">ט</span>
כַּאֲשֶׁר שָׁמַעְנוּ כֵּן רָאִינוּ בְּעִיר יְהוָה צְבָאוֹת בְּעִיר אֱלֹהֵינוּ אֱלֹהִים יְכוֹנְנֶהָ עַד עוֹלָם סֶלָה:<p dir="rtl">
<span dir="rtl" class="inlineHeader" id="a27_Psalms, פרק מח, י">י</span>
דִּמִּינוּ אֱלֹהִים חַסְדֶּךָ בְּקֶרֶב הֵיכָלֶךָ:<p dir="rtl">
<span dir="rtl" class="inlineHeader" id="a27_Psalms, פרק מח, יא">יא</span>
כְּשִׁמְךָ אֱלֹהִים כֵּן תְּהִלָּתְךָ עַל קַצְוֵי אֶרֶץ צֶדֶק מָלְאָה יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק מח, יב">יב</span>
יִשְׂמַח הַר צִיּוֹן תָּגֵלְנָה בְּנוֹת יְהוּדָה לְמַעַן מִשְׁפָּטֶיךָ:<p dir="rtl">
<span dir="rtl" class="inlineHeader" id="a27_Psalms, פרק מח, יג">יג</span>
סֹבּוּ צִיּוֹן וְהַקִּיפוּהָ סִפְרוּ מִגְדָּלֶיהָ:<p dir="rtl">
<span dir="rtl" class="inlineHeader" id="a27_Psalms, פרק מח, יד">יד</span>
שִׁיתוּ לִבְּכֶם לְחֵילָה פַּסְּגוּ אַרְמְנוֹתֶיהָ לְמַעַן תְּסַפְּרוּ לְדוֹר אַחֲרוֹן:<p dir="rtl">
<span dir="rtl" class="inlineHeader" id="a27_Psalms, פרק מח, טו">טו</span>
כִּי זֶה אֱלֹהִים אֱלֹהֵינוּ עוֹלָם וָעֶד הוּא יְנַהֲגֵנוּ עַל מוּת: <B>(פ)</B><p dir="rtl">
<h3 dir="rtl" id="a27_Psalms, פרק מט">פרק-מט</h3><p dir="rtl">
<span dir="rtl" class="inlineHeader" id="a27_Psalms, פרק מט, א">א</span>
לַמְנַצֵּחַ לִבְנֵי קֹרַח מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק מט, ב">ב</span>
שִׁמְעוּ זֹאת כָּל הָעַמִּים הַאֲזִינוּ כָּל יֹשְׁבֵי חָלֶד:<p dir="rtl">
<span dir="rtl" class="inlineHeader" id="a27_Psalms, פרק מט, ג">ג</span>
גַּם בְּנֵי אָדָם גַּם בְּנֵי אִישׁ יַחַד עָשִׁיר וְאֶבְיוֹן:<p dir="rtl">
<span dir="rtl" class="inlineHeader" id="a27_Psalms, פרק מט, ד">ד</span>
פִּי יְדַבֵּר חָכְמוֹת וְהָגוּת לִבִּי תְבוּנוֹת:<p dir="rtl">
<span dir="rtl" class="inlineHeader" id="a27_Psalms, פרק מט, ה">ה</span>
אַטֶּה לְמָשָׁל אָזְנִי אֶפְתַּח בְּכִנּוֹר חִידָתִי:<p dir="rtl">
<span dir="rtl" class="inlineHeader" id="a27_Psalms, פרק מט, ו">ו</span>
לָמָּה אִירָא בִּימֵי רָע עֲוֹן עֲקֵבַי יְסוּבֵּנִי:<p dir="rtl">
<span dir="rtl" class="inlineHeader" id="a27_Psalms, פרק מט, ז">ז</span>
הַבֹּטְחִים עַל חֵילָם וּבְרֹב עָשְׁרָם יִתְהַלָּלוּ:<p dir="rtl">
<span dir="rtl" class="inlineHeader" id="a27_Psalms, פרק מט, ח">ח</span>
אָח לֹא פָדֹה יִפְדֶּה אִישׁ לֹא יִתֵּן לֵאלֹהִים כָּפְרוֹ:<p dir="rtl">
<span dir="rtl" class="inlineHeader" id="a27_Psalms, פרק מט, ט">ט</span>
וְיֵקַר פִּדְיוֹן נַפְשָׁם וְחָדַל לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק מט, י">י</span>
וִיחִי עוֹד לָנֶצַח לֹא יִרְאֶה הַשָּׁחַת:<p dir="rtl">
<span dir="rtl" class="inlineHeader" id="a27_Psalms, פרק מט, יא">יא</span>
כִּי יִרְאֶה חֲכָמִים יָמוּתוּ יַחַד כְּסִיל וָבַעַר יֹאבֵדוּ וְעָזְבוּ לַאֲחֵרִים חֵילָם:<p dir="rtl">
<span dir="rtl" class="inlineHeader" id="a27_Psalms, פרק מט, יב">יב</span>
קִרְבָּם בָּתֵּימוֹ לְעוֹלָם מִשְׁכְּנֹתָם לְדֹר וָדֹר קָרְאוּ בִשְׁמוֹתָם עֲלֵי אֲדָמוֹת:<p dir="rtl">
<span dir="rtl" class="inlineHeader" id="a27_Psalms, פרק מט, יג">יג</span>
וְאָדָם בִּיקָר בַּל יָלִין נִמְשַׁל כַּבְּהֵמוֹת נִדְמוּ:<p dir="rtl">
<span dir="rtl" class="inlineHeader" id="a27_Psalms, פרק מט, יד">יד</span>
זֶה דַרְכָּם כֵּסֶל לָמוֹ וְאַחֲרֵיהֶם בְּפִיהֶם יִרְצוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק מט, טו">טו</span>
כַּצֹּאן לִשְׁאוֹל שַׁתּוּ מָוֶת יִרְעֵם וַיִּרְדּוּ בָם יְשָׁרִים לַבֹּקֶר (וצירם) וְצוּרָם לְבַלּוֹת שְׁאוֹל מִזְּבֻל לוֹ:<p dir="rtl">
<span dir="rtl" class="inlineHeader" id="a27_Psalms, פרק מט, טז">טז</span>
אַךְ אֱלֹהִים יִפְדֶּה נַפְשִׁי מִיַּד שְׁאוֹל כִּי יִקָּחֵנִי סֶלָה:<p dir="rtl">
<span dir="rtl" class="inlineHeader" id="a27_Psalms, פרק מט, יז">יז</span>
אַל תִּירָא כִּי יַעֲשִׁר אִישׁ כִּי יִרְבֶּה כְּבוֹד בֵּיתוֹ:<p dir="rtl">
<span dir="rtl" class="inlineHeader" id="a27_Psalms, פרק מט, יח">יח</span>
כִּי לֹא בְמוֹתוֹ יִקַּח הַכֹּל לֹא יֵרֵד אַחֲרָיו כְּבוֹדוֹ:<p dir="rtl">
<span dir="rtl" class="inlineHeader" id="a27_Psalms, פרק מט, יט">יט</span>
כִּי נַפְשׁוֹ בְּחַיָּיו יְבָרֵךְ וְיוֹדֻךָ כִּי תֵיטִיב לָךְ:<p dir="rtl">
<span dir="rtl" class="inlineHeader" id="a27_Psalms, פרק מט, כ">כ</span>
תָּבוֹא עַד דּוֹר אֲבוֹתָיו עַד נֵצַח לֹא יִרְאוּ אוֹר:<p dir="rtl">
<span dir="rtl" class="inlineHeader" id="a27_Psalms, פרק מט, כא">כא</span>
אָדָם בִּיקָר וְלֹא יָבִין נִמְשַׁל כַּבְּהֵמוֹת נִדְמוּ: <B>(פ)</B><p dir="rtl">
<h3 dir="rtl" id="a27_Psalms, פרק נ">פרק-נ</h3><p dir="rtl">
<span dir="rtl" class="inlineHeader" id="a27_Psalms, פרק נ, א">א</span>
מִזְמוֹר לְאָסָף אֵל אֱלֹהִים יְהוָה דִּבֶּר וַיִּקְרָא אָרֶץ מִמִּזְרַח שֶׁמֶשׁ עַד מְבֹאוֹ:<p dir="rtl">
<span dir="rtl" class="inlineHeader" id="a27_Psalms, פרק נ, ב">ב</span>
מִצִּיּוֹן מִכְלַל יֹפִי אֱלֹהִים הוֹפִיעַ:<p dir="rtl">
<span dir="rtl" class="inlineHeader" id="a27_Psalms, פרק נ, ג">ג</span>
יָבֹא אֱלֹהֵינוּ וְאַל יֶחֱרַשׁ אֵשׁ לְפָנָיו תֹּאכֵל וּסְבִיבָיו נִשְׂעֲרָה מְאֹד:<p dir="rtl">
<span dir="rtl" class="inlineHeader" id="a27_Psalms, פרק נ, ד">ד</span>
יִקְרָא אֶל הַשָּׁמַיִם מֵעָל וְאֶל הָאָרֶץ לָדִין עַמּוֹ:<p dir="rtl">
<span dir="rtl" class="inlineHeader" id="a27_Psalms, פרק נ, ה">ה</span>
אִסְפוּ לִי חֲסִידָי כֹּרְתֵי בְרִיתִי עֲלֵי זָבַח:<p dir="rtl">
<span dir="rtl" class="inlineHeader" id="a27_Psalms, פרק נ, ו">ו</span>
וַיַּגִּידוּ שָׁמַיִם צִדְקוֹ כִּי אֱלֹהִים שֹׁפֵט הוּא סֶלָה:<p dir="rtl">
<span dir="rtl" class="inlineHeader" id="a27_Psalms, פרק נ, ז">ז</span>
שִׁמְעָה עַמִּי וַאֲדַבֵּרָה יִשְׂרָאֵל וְאָעִידָה בָּךְ אֱלֹהִים אֱלֹהֶיךָ אָנֹכִי:<p dir="rtl">
<span dir="rtl" class="inlineHeader" id="a27_Psalms, פרק נ, ח">ח</span>
לֹא עַל זְבָחֶיךָ אוֹכִיחֶךָ וְעוֹלֹתֶיךָ לְנֶגְדִּי תָמִיד:<p dir="rtl">
<span dir="rtl" class="inlineHeader" id="a27_Psalms, פרק נ, ט">ט</span>
לֹא אֶקַּח מִבֵּיתְךָ פָר מִמִּכְלְאֹתֶיךָ עַתּוּדִים:<p dir="rtl">
<span dir="rtl" class="inlineHeader" id="a27_Psalms, פרק נ, י">י</span>
כִּי לִי כָל חַיְתוֹ יָעַר בְּהֵמוֹת בְּהַרְרֵי אָלֶף:<p dir="rtl">
<span dir="rtl" class="inlineHeader" id="a27_Psalms, פרק נ, יא">יא</span>
יָדַעְתִּי כָּל עוֹף הָרִים וְזִיז שָׂדַי עִמָּדִי:<p dir="rtl">
<span dir="rtl" class="inlineHeader" id="a27_Psalms, פרק נ, יב">יב</span>
אִם אֶרְעַב לֹא אֹמַר לָךְ כִּי לִי תֵבֵל וּמְלֹאָהּ:<p dir="rtl">
<span dir="rtl" class="inlineHeader" id="a27_Psalms, פרק נ, יג">יג</span>
הַאוֹכַל בְּשַׂר אַבִּירִים וְדַם עַתּוּדִים אֶשְׁתֶּה:<p dir="rtl">
<span dir="rtl" class="inlineHeader" id="a27_Psalms, פרק נ, יד">יד</span>
זְבַח לֵאלֹהִים תּוֹדָה וְשַׁלֵּם לְעֶלְיוֹן נְדָרֶיךָ:<p dir="rtl">
<span dir="rtl" class="inlineHeader" id="a27_Psalms, פרק נ, טו">טו</span>
וּקְרָאֵנִי בְּיוֹם צָרָה אֲחַלֶּצְךָ וּתְכַבְּדֵנִי:<p dir="rtl">
<span dir="rtl" class="inlineHeader" id="a27_Psalms, פרק נ, טז">טז</span>
וְלָרָשָׁע אָמַר אֱלֹהִים מַה לְּךָ לְסַפֵּר חֻקָּי וַתִּשָּׂא בְרִיתִי עֲלֵי פִיךָ:<p dir="rtl">
<span dir="rtl" class="inlineHeader" id="a27_Psalms, פרק נ, יז">יז</span>
וְאַתָּה שָׂנֵאתָ מוּסָר וַתַּשְׁלֵךְ דְּבָרַי אַחֲרֶיךָ:<p dir="rtl">
<span dir="rtl" class="inlineHeader" id="a27_Psalms, פרק נ, יח">יח</span>
אִם רָאִיתָ גַנָּב וַתִּרֶץ עִמּוֹ וְעִם מְנָאֲפִים חֶלְקֶךָ:<p dir="rtl">
<span dir="rtl" class="inlineHeader" id="a27_Psalms, פרק נ, יט">יט</span>
פִּיךָ שָׁלַחְתָּ בְרָעָה וּלְשׁוֹנְךָ תַּצְמִיד מִרְמָה:<p dir="rtl">
<span dir="rtl" class="inlineHeader" id="a27_Psalms, פרק נ, כ">כ</span>
תֵּשֵׁב בְּאָחִיךָ תְדַבֵּר בְּבֶן אִמְּךָ תִּתֶּן דֹּפִי:<p dir="rtl">
<span dir="rtl" class="inlineHeader" id="a27_Psalms, פרק נ, כא">כא</span>
אֵלֶּה עָשִׂיתָ וְהֶחֱרַשְׁתִּי דִּמִּיתָ הֱיוֹת אֶהְיֶה כָמוֹךָ אוֹכִיחֲךָ וְאֶעֶרְכָה לְעֵינֶיךָ:<p dir="rtl">
<span dir="rtl" class="inlineHeader" id="a27_Psalms, פרק נ, כב">כב</span>
בִּינוּ נָא זֹאת שֹׁכְחֵי אֱלוֹהַּ פֶּן אֶטְרֹף וְאֵין מַצִּיל:<p dir="rtl">
<span dir="rtl" class="inlineHeader" id="a27_Psalms, פרק נ, כג">כג</span>
זֹבֵחַ תּוֹדָה יְכַבְּדָנְנִי וְשָׂם דֶּרֶךְ אַרְאֶנּוּ בְּיֵשַׁע אֱלֹהִים: <B>(פ)</B><p dir="rtl">
<h3 dir="rtl" id="a27_Psalms, פרק נא">פרק-נא</h3><p dir="rtl">
<span dir="rtl" class="inlineHeader" id="a27_Psalms, פרק נא, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק נא, ב">ב</span>
בְּבוֹא אֵלָיו נָתָן הַנָּבִיא כַּאֲשֶׁר בָּא אֶל בַּת שָׁבַע:<p dir="rtl">
<span dir="rtl" class="inlineHeader" id="a27_Psalms, פרק נא, ג">ג</span>
חָנֵּנִי אֱלֹהִים כְּחַסְדֶּךָ כְּרֹב רַחֲמֶיךָ מְחֵה פְשָׁעָי:<p dir="rtl">
<span dir="rtl" class="inlineHeader" id="a27_Psalms, פרק נא, ד">ד</span>
(הרבה) הֶרֶב כַּבְּסֵנִי מֵעֲוֹנִי וּמֵחַטָּאתִי טַהֲרֵנִי:<p dir="rtl">
<span dir="rtl" class="inlineHeader" id="a27_Psalms, פרק נא, ה">ה</span>
כִּי פְשָׁעַי אֲנִי אֵדָע וְחַטָּאתִי נֶגְדִּי תָמִיד:<p dir="rtl">
<span dir="rtl" class="inlineHeader" id="a27_Psalms, פרק נא, ו">ו</span>
לְךָ לְבַדְּךָ חָטָאתִי וְהָרַע בְּעֵינֶיךָ עָשִׂיתִי לְמַעַן תִּצְדַּק בְּדָבְרֶךָ תִּזְכֶּה בְשָׁפְטֶךָ:<p dir="rtl">
<span dir="rtl" class="inlineHeader" id="a27_Psalms, פרק נא, ז">ז</span>
הֵן בְּעָווֹן חוֹלָלְתִּי וּבְחֵטְא יֶחֱמַתְנִי אִמִּי:<p dir="rtl">
<span dir="rtl" class="inlineHeader" id="a27_Psalms, פרק נא, ח">ח</span>
הֵן אֱמֶת חָפַצְתָּ בַטֻּחוֹת וּבְסָתֻם חָכְמָה תוֹדִיעֵנִי:<p dir="rtl">
<span dir="rtl" class="inlineHeader" id="a27_Psalms, פרק נא, ט">ט</span>
תְּחַטְּאֵנִי בְאֵזוֹב וְאֶטְהָר תְּכַבְּסֵנִי וּמִשֶּׁלֶג אַלְבִּין:<p dir="rtl">
<span dir="rtl" class="inlineHeader" id="a27_Psalms, פרק נא, י">י</span>
תַּשְׁמִיעֵנִי שָׂשׂוֹן וְשִׂמְחָה תָּגֵלְנָה עֲצָמוֹת דִּכִּיתָ:<p dir="rtl">
<span dir="rtl" class="inlineHeader" id="a27_Psalms, פרק נא, יא">יא</span>
הַסְתֵּר פָּנֶיךָ מֵחֲטָאָי וְכָל עֲוֹנֹתַי מְחֵה:<p dir="rtl">
<span dir="rtl" class="inlineHeader" id="a27_Psalms, פרק נא, יב">יב</span>
לֵב טָהוֹר בְּרָא לִי אֱלֹהִים וְרוּחַ נָכוֹן חַדֵּשׁ בְּקִרְבִּי:<p dir="rtl">
<span dir="rtl" class="inlineHeader" id="a27_Psalms, פרק נא, יג">יג</span>
אַל תַּשְׁלִיכֵנִי מִלְּפָנֶיךָ וְרוּחַ קָדְשְׁךָ אַל תִּקַּח מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק נא, יד">יד</span>
הָשִׁיבָה לִּי שְׂשׂוֹן יִשְׁעֶךָ וְרוּחַ נְדִיבָה תִסְמְכֵנִי:<p dir="rtl">
<span dir="rtl" class="inlineHeader" id="a27_Psalms, פרק נא, טו">טו</span>
אֲלַמְּדָה פֹשְׁעִים דְּרָכֶיךָ וְחַטָּאִים אֵלֶיךָ יָשׁוּבוּ:<p dir="rtl">
<span dir="rtl" class="inlineHeader" id="a27_Psalms, פרק נא, טז">טז</span>
הַצִּילֵנִי מִדָּמִים אֱלֹהִים אֱלֹהֵי תְּשׁוּעָתִי תְּרַנֵּן לְשׁוֹנִי צִדְקָתֶךָ:<p dir="rtl">
<span dir="rtl" class="inlineHeader" id="a27_Psalms, פרק נא, יז">יז</span>
אֲדֹנָי שְׂפָתַי תִּפְתָּח וּפִי יַגִּיד תְּהִלָּתֶךָ:<p dir="rtl">
<span dir="rtl" class="inlineHeader" id="a27_Psalms, פרק נא, יח">יח</span>
כִּי לֹא תַחְפֹּץ זֶבַח וְאֶתֵּנָה עוֹלָה לֹא תִרְצֶה:<p dir="rtl">
<span dir="rtl" class="inlineHeader" id="a27_Psalms, פרק נא, יט">יט</span>
זִבְחֵי אֱלֹהִים רוּחַ נִשְׁבָּרָה לֵב נִשְׁבָּר וְנִדְכֶּה אֱלֹהִים לֹא תִבְזֶה:<p dir="rtl">
<span dir="rtl" class="inlineHeader" id="a27_Psalms, פרק נא, כ">כ</span>
הֵיטִיבָה בִרְצוֹנְךָ אֶת צִיּוֹן תִּבְנֶה חוֹמוֹת יְרוּשָׁלִָם:<p dir="rtl">
<span dir="rtl" class="inlineHeader" id="a27_Psalms, פרק נא, כא">כא</span>
אָז תַּחְפֹּץ זִבְחֵי צֶדֶק עוֹלָה וְכָלִיל אָז יַעֲלוּ עַל מִזְבַּחֲךָ פָרִים: <B>(פ)</B><p dir="rtl">
<h3 dir="rtl" id="a27_Psalms, פרק נב">פרק-נב</h3><p dir="rtl">
<span dir="rtl" class="inlineHeader" id="a27_Psalms, פרק נב, א">א</span>
לַמְנַצֵּחַ מַשְׂכִּיל לְדָוִד:<p dir="rtl">
<span dir="rtl" class="inlineHeader" id="a27_Psalms, פרק נב, ב">ב</span>
בְּבוֹא דּוֹאֵג הָאֲדֹמִי וַיַּגֵּד לְשָׁאוּל וַיֹּאמֶר לוֹ בָּא דָוִד אֶל בֵּית אֲחִימֶלֶךְ:<p dir="rtl">
<span dir="rtl" class="inlineHeader" id="a27_Psalms, פרק נב, ג">ג</span>
מַה תִּתְהַלֵּל בְּרָעָה הַגִּבּוֹר חֶסֶד אֵל כָּל הַיּוֹם:<p dir="rtl">
<span dir="rtl" class="inlineHeader" id="a27_Psalms, פרק נב, ד">ד</span>
הַוּוֹת תַּחְשֹׁב לְשׁוֹנֶךָ כְּתַעַר מְלֻטָּשׁ עֹשֵׂה רְמִיָּה:<p dir="rtl">
<span dir="rtl" class="inlineHeader" id="a27_Psalms, פרק נב, ה">ה</span>
אָהַבְתָּ רָּע מִטּוֹב שֶׁקֶר מִדַּבֵּר צֶדֶק סֶלָה:<p dir="rtl">
<span dir="rtl" class="inlineHeader" id="a27_Psalms, פרק נב, ו">ו</span>
אָהַבְתָּ כָל דִּבְרֵי בָלַע לְשׁוֹן מִרְמָה:<p dir="rtl">
<span dir="rtl" class="inlineHeader" id="a27_Psalms, פרק נב, ז">ז</span>
גַּם אֵל יִתָּצְךָ לָנֶצַח יַחְתְּךָ וְיִסָּחֲךָ מֵאֹהֶל וְשֵׁרֶשְׁךָ מֵאֶרֶץ חַיִּים סֶלָה:<p dir="rtl">
<span dir="rtl" class="inlineHeader" id="a27_Psalms, פרק נב, ח">ח</span>
וְיִרְאוּ צַדִּיקִים וְיִירָאוּ וְעָלָיו יִשְׂחָקוּ:<p dir="rtl">
<span dir="rtl" class="inlineHeader" id="a27_Psalms, פרק נב, ט">ט</span>
הִנֵּה הַגֶּבֶר לֹא יָשִׂים אֱלֹהִים מָעוּזּוֹ וַיִּבְטַח בְּרֹב עָשְׁרוֹ יָעֹז בְּהַוָּתוֹ:<p dir="rtl">
<span dir="rtl" class="inlineHeader" id="a27_Psalms, פרק נב, י">י</span>
וַאֲנִי כְּזַיִת רַעֲנָן בְּבֵית אֱלֹהִים בָּטַחְתִּי בְחֶסֶד אֱלֹהִים עוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק נב, יא">יא</span>
אוֹדְךָ לְעוֹלָם כִּי עָשִׂיתָ וַאֲקַוֶּה שִׁמְךָ כִי טוֹב נֶגֶד חֲסִידֶיךָ: <B>(פ)</B><p dir="rtl">
<h3 dir="rtl" id="a27_Psalms, פרק נג">פרק-נג</h3><p dir="rtl">
<span dir="rtl" class="inlineHeader" id="a27_Psalms, פרק נג, א">א</span>
לַמְנַצֵּחַ עַל מָחֲלַת מַשְׂכִּיל לְדָוִד:<p dir="rtl">
<span dir="rtl" class="inlineHeader" id="a27_Psalms, פרק נג, ב">ב</span>
אָמַר נָבָל בְּלִבּוֹ אֵין אֱלֹהִים הִשְׁחִיתוּ וְהִתְעִיבוּ עָוֶל אֵין עֹשֵׂה טוֹב:<p dir="rtl">
<span dir="rtl" class="inlineHeader" id="a27_Psalms, פרק נג, ג">ג</span>
אֱלֹהִים מִשָּׁמַיִם הִשְׁקִיף עַל בְּנֵי אָדָם לִרְאוֹת הֲיֵשׁ מַשְׂכִּיל דֹּרֵשׁ אֶת אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק נג, ד">ד</span>
כֻּלּוֹ סָג יַחְדָּו נֶאֱלָחוּ אֵין עֹשֵׂה טוֹב אֵין גַּם אֶחָד:<p dir="rtl">
<span dir="rtl" class="inlineHeader" id="a27_Psalms, פרק נג, ה">ה</span>
הֲלֹא יָדְעוּ פֹּעֲלֵי אָוֶן אֹכְלֵי עַמִּי אָכְלוּ לֶחֶם אֱלֹהִים לֹא קָרָאוּ:<p dir="rtl">
<span dir="rtl" class="inlineHeader" id="a27_Psalms, פרק נג, ו">ו</span>
שָׁם פָּחֲדוּ פַחַד לֹא הָיָה פָחַד כִּי אֱלֹהִים פִּזַּר עַצְמוֹת חֹנָךְ הֱבִשֹׁתָה כִּי אֱלֹהִים מְאָסָם:<p dir="rtl">
<span dir="rtl" class="inlineHeader" id="a27_Psalms, פרק נג, ז">ז</span>
מִי יִתֵּן מִצִּיּוֹן יְשֻׁעוֹת יִשְׂרָאֵל בְּשׁוּב אֱלֹהִים שְׁבוּת עַמּוֹ יָגֵל יַעֲקֹב יִשְׂמַח יִשְׂרָאֵל: <B>(פ)</B><p dir="rtl">
<h3 dir="rtl" id="a27_Psalms, פרק נד">פרק-נד</h3><p dir="rtl">
<span dir="rtl" class="inlineHeader" id="a27_Psalms, פרק נד, א">א</span>
לַמְנַצֵּחַ בִּנְגִינֹת מַשְׂכִּיל לְדָוִד:<p dir="rtl">
<span dir="rtl" class="inlineHeader" id="a27_Psalms, פרק נד, ב">ב</span>
בְּבוֹא הַזִּיפִים וַיֹּאמְרוּ לְשָׁאוּל הֲלֹא דָוִד מִסְתַּתֵּר עִמָּנוּ:<p dir="rtl">
<span dir="rtl" class="inlineHeader" id="a27_Psalms, פרק נד, ג">ג</span>
אֱלֹהִים בְּשִׁמְךָ הוֹשִׁיעֵנִי וּבִגְבוּרָתְךָ תְדִינֵנִי:<p dir="rtl">
<span dir="rtl" class="inlineHeader" id="a27_Psalms, פרק נד, ד">ד</span>
אֱלֹהִים שְׁמַע תְּפִלָּתִי הַאֲזִינָה לְאִמְרֵי פִי:<p dir="rtl">
<span dir="rtl" class="inlineHeader" id="a27_Psalms, פרק נד, ה">ה</span>
כִּי זָרִים קָמוּ עָלַי וְעָרִיצִים בִּקְשׁוּ נַפְשִׁי לֹא שָׂמוּ אֱלֹהִים לְנֶגְדָּם סֶלָה:<p dir="rtl">
<span dir="rtl" class="inlineHeader" id="a27_Psalms, פרק נד, ו">ו</span>
הִנֵּה אֱלֹהִים עֹזֵר לִי אֲדֹנָי בְּסֹמְכֵי נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק נד, ז">ז</span>
(ישוב) יָשִׁיב הָרַע לְשֹׁרְרָי בַּאֲמִתְּךָ הַצְמִיתֵם:<p dir="rtl">
<span dir="rtl" class="inlineHeader" id="a27_Psalms, פרק נד, ח">ח</span>
בִּנְדָבָה אֶזְבְּחָה לָּךְ אוֹדֶה שִּׁמְךָ יְהוָה כִּי טוֹב:<p dir="rtl">
<span dir="rtl" class="inlineHeader" id="a27_Psalms, פרק נד, ט">ט</span>
כִּי מִכָּל צָרָה הִצִּילָנִי וּבְאֹיְבַי רָאֲתָה עֵינִי: <B>(פ)</B><p dir="rtl">
<h3 dir="rtl" id="a27_Psalms, פרק נה">פרק-נה</h3><p dir="rtl">
<span dir="rtl" class="inlineHeader" id="a27_Psalms, פרק נה, א">א</span>
לַמְנַצֵּחַ בִּנְגִינֹת מַשְׂכִּיל לְדָוִד:<p dir="rtl">
<span dir="rtl" class="inlineHeader" id="a27_Psalms, פרק נה, ב">ב</span>
הַאֲזִינָה אֱלֹהִים תְּפִלָּתִי וְאַל תִּתְעַלַּם מִתְּחִנָּתִי:<p dir="rtl">
<span dir="rtl" class="inlineHeader" id="a27_Psalms, פרק נה, ג">ג</span>
הַקְשִׁיבָה לִּי וַעֲנֵנִי אָרִיד בְּשִׂיחִי וְאָהִימָה:<p dir="rtl">
<span dir="rtl" class="inlineHeader" id="a27_Psalms, פרק נה, ד">ד</span>
מִקּוֹל אוֹיֵב מִפְּנֵי עָקַת רָשָׁע כִּי יָמִיטוּ עָלַי אָוֶן וּבְאַף יִשְׂטְמוּנִי:<p dir="rtl">
<span dir="rtl" class="inlineHeader" id="a27_Psalms, פרק נה, ה">ה</span>
לִבִּי יָחִיל בְּקִרְבִּי וְאֵימוֹת מָוֶת נָפְלוּ עָלָי:<p dir="rtl">
<span dir="rtl" class="inlineHeader" id="a27_Psalms, פרק נה, ו">ו</span>
יִרְאָה וָרַעַד יָבֹא בִי וַתְּכַסֵּנִי פַּלָּצוּת:<p dir="rtl">
<span dir="rtl" class="inlineHeader" id="a27_Psalms, פרק נה, ז">ז</span>
וָאֹמַר מִי יִתֶּן לִּי אֵבֶר כַּיּוֹנָה אָעוּפָה וְאֶשְׁכֹּנָה:<p dir="rtl">
<span dir="rtl" class="inlineHeader" id="a27_Psalms, פרק נה, ח">ח</span>
הִנֵּה אַרְחִיק נְדֹד אָלִין בַּמִּדְבָּר סֶלָה:<p dir="rtl">
<span dir="rtl" class="inlineHeader" id="a27_Psalms, פרק נה, ט">ט</span>
אָחִישָׁה מִפְלָט לִי מֵרוּחַ סֹעָה מִסָּעַר:<p dir="rtl">
<span dir="rtl" class="inlineHeader" id="a27_Psalms, פרק נה, י">י</span>
בַּלַּע אֲדֹנָי פַּלַּג לְשׁוֹנָם כִּי רָאִיתִי חָמָס וְרִיב בָּעִיר:<p dir="rtl">
<span dir="rtl" class="inlineHeader" id="a27_Psalms, פרק נה, יא">יא</span>
יוֹמָם וָלַיְלָה יְסוֹבְבֻהָ עַל חוֹמֹתֶיהָ וְאָוֶן וְעָמָל בְּקִרְבָּהּ:<p dir="rtl">
<span dir="rtl" class="inlineHeader" id="a27_Psalms, פרק נה, יב">יב</span>
הַוּוֹת בְּקִרְבָּהּ וְלֹא יָמִישׁ מֵרְחֹבָהּ תֹּךְ וּמִרְמָה:<p dir="rtl">
<span dir="rtl" class="inlineHeader" id="a27_Psalms, פרק נה, יג">יג</span>
כִּי לֹא אוֹיֵב יְחָרְפֵנִי וְאֶשָּׂא לֹא מְשַׂנְאִי עָלַי הִגְדִּיל וְאֶסָּתֵר מִמֶּנּוּ:<p dir="rtl">
<span dir="rtl" class="inlineHeader" id="a27_Psalms, פרק נה, יד">יד</span>
וְאַתָּה אֱנוֹשׁ כְּעֶרְכִּי אַלּוּפִי וּמְיֻדָּעִי:<p dir="rtl">
<span dir="rtl" class="inlineHeader" id="a27_Psalms, פרק נה, טו">טו</span>
אֲשֶׁר יַחְדָּו נַמְתִּיק סוֹד בְּבֵית אֱלֹהִים נְהַלֵּךְ בְּרָגֶשׁ:<p dir="rtl">
<span dir="rtl" class="inlineHeader" id="a27_Psalms, פרק נה, טז">טז</span>
(ישימות) יַשִּׁי מָוֶת עָלֵימוֹ יֵרְדוּ שְׁאוֹל חַיִּים כִּי רָעוֹת בִּמְגוּרָם בְּקִרְבָּם:<p dir="rtl">
<span dir="rtl" class="inlineHeader" id="a27_Psalms, פרק נה, יז">יז</span>
אֲנִי אֶל אֱלֹהִים אֶקְרָא וַיהוָה יוֹשִׁיעֵנִי:<p dir="rtl">
<span dir="rtl" class="inlineHeader" id="a27_Psalms, פרק נה, יח">יח</span>
עֶרֶב וָבֹקֶר וְצָהֳרַיִם אָשִׂיחָה וְאֶהֱמֶה וַיִּשְׁמַע קוֹלִי:<p dir="rtl">
<span dir="rtl" class="inlineHeader" id="a27_Psalms, פרק נה, יט">יט</span>
פָּדָה בְשָׁלוֹם נַפְשִׁי מִקֲּרָב לִי כִּי בְרַבִּים הָיוּ עִמָּדִי:<p dir="rtl">
<span dir="rtl" class="inlineHeader" id="a27_Psalms, פרק נה, כ">כ</span>
יִשְׁמַע אֵל וְיַעֲנֵם וְיֹשֵׁב קֶדֶם סֶלָה אֲשֶׁר אֵין חֲלִיפוֹת לָמוֹ וְלֹא יָרְאוּ אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק נה, כא">כא</span>
שָׁלַח יָדָיו בִּשְׁלֹמָיו חִלֵּל בְּרִיתוֹ:<p dir="rtl">
<span dir="rtl" class="inlineHeader" id="a27_Psalms, פרק נה, כב">כב</span>
חָלְקוּ מַחְמָאֹת פִּיו וּקֲרָב לִבּוֹ רַכּוּ דְבָרָיו מִשֶּׁמֶן וְהֵמָּה פְתִחוֹת:<p dir="rtl">
<span dir="rtl" class="inlineHeader" id="a27_Psalms, פרק נה, כג">כג</span>
הַשְׁלֵךְ עַל יְהוָה יְהָבְךָ וְהוּא יְכַלְכְּלֶךָ לֹא יִתֵּן לְעוֹלָם מוֹט לַצַּדִּיק:<p dir="rtl">
<span dir="rtl" class="inlineHeader" id="a27_Psalms, פרק נה, כד">כד</span>
וְאַתָּה אֱלֹהִים תּוֹרִדֵם לִבְאֵר שַׁחַת אַנְשֵׁי דָמִים וּמִרְמָה לֹא יֶחֱצוּ יְמֵיהֶם וַאֲנִי אֶבְטַח בָּךְ: <B>(פ)</B><p dir="rtl">
<h3 dir="rtl" id="a27_Psalms, פרק נו">פרק-נו</h3><p dir="rtl">
<span dir="rtl" class="inlineHeader" id="a27_Psalms, פרק נו, א">א</span>
לַמְנַצֵּחַ עַל יוֹנַת אֵלֶם רְחֹקִים לְדָוִד מִכְתָּם בֶּאֱחֹז אֹתוֹ פְלִשְׁתִּים בְּגַת:<p dir="rtl">
<span dir="rtl" class="inlineHeader" id="a27_Psalms, פרק נו, ב">ב</span>
חָנֵּנִי אֱלֹהִים כִּי שְׁאָפַנִי אֱנוֹשׁ כָּל הַיּוֹם לֹחֵם יִלְחָצֵנִי:<p dir="rtl">
<span dir="rtl" class="inlineHeader" id="a27_Psalms, פרק נו, ג">ג</span>
שָׁאֲפוּ שׁוֹרְרַי כָּל הַיּוֹם כִּי רַבִּים לֹחֲמִים לִי מָרוֹם:<p dir="rtl">
<span dir="rtl" class="inlineHeader" id="a27_Psalms, פרק נו, ד">ד</span>
יוֹם אִירָא אֲנִי אֵלֶיךָ אֶבְטָח:<p dir="rtl">
<span dir="rtl" class="inlineHeader" id="a27_Psalms, פרק נו, ה">ה</span>
בֵּאלֹהִים אֲהַלֵּל דְּבָרוֹ בֵּאלֹהִים בָּטַחְתִּי לֹא אִירָא מַה יַּעֲשֶׂה בָשָׂר לִי:<p dir="rtl">
<span dir="rtl" class="inlineHeader" id="a27_Psalms, פרק נו, ו">ו</span>
כָּל הַיּוֹם דְּבָרַי יְעַצֵּבוּ עָלַי כָּל מַחְשְׁבֹתָם לָרָע:<p dir="rtl">
<span dir="rtl" class="inlineHeader" id="a27_Psalms, פרק נו, ז">ז</span>
יָגוּרוּ (יצפינו) יִצְפּוֹנוּ הֵמָּה עֲקֵבַי יִשְׁמֹרוּ כַּאֲשֶׁר קִוּוּ נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק נו, ח">ח</span>
עַל אָוֶן פַּלֶּט לָמוֹ בְּאַף עַמִּים הוֹרֵד אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק נו, ט">ט</span>
נֹדִי סָפַרְתָּה אָתָּה שִׂימָה דִמְעָתִי בְנֹאדֶךָ הֲלֹא בְּסִפְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק נו, י">י</span>
אָז יָשׁוּבוּ אוֹיְבַי אָחוֹר בְּיוֹם אֶקְרָא זֶה יָדַעְתִּי כִּי אֱלֹהִים לִי:<p dir="rtl">
<span dir="rtl" class="inlineHeader" id="a27_Psalms, פרק נו, יא">יא</span>
בֵּאלֹהִים אֲהַלֵּל דָּבָר בַּיהוָה אֲהַלֵּל דָּבָר:<p dir="rtl">
<span dir="rtl" class="inlineHeader" id="a27_Psalms, פרק נו, יב">יב</span>
בֵּאלֹהִים בָּטַחְתִּי לֹא אִירָא מַה יַּעֲשֶׂה אָדָם לִי:<p dir="rtl">
<span dir="rtl" class="inlineHeader" id="a27_Psalms, פרק נו, יג">יג</span>
עָלַי אֱלֹהִים נְדָרֶיךָ אֲשַׁלֵּם תּוֹדֹת לָךְ:<p dir="rtl">
<span dir="rtl" class="inlineHeader" id="a27_Psalms, פרק נו, יד">יד</span>
כִּי הִצַּלְתָּ נַפְשִׁי מִמָּוֶת הֲלֹא רַגְלַי מִדֶּחִי לְהִתְהַלֵּךְ לִפְנֵי אֱלֹהִים בְּאוֹר הַחַיִּים: <B>(פ)</B><p dir="rtl">
<h3 dir="rtl" id="a27_Psalms, פרק נז">פרק-נז</h3><p dir="rtl">
<span dir="rtl" class="inlineHeader" id="a27_Psalms, פרק נז, א">א</span>
לַמְנַצֵּחַ אַל תַּשְׁחֵת לְדָוִד מִכְתָּם בְּבָרְחוֹ מִפְּנֵי שָׁאוּל בַּמְּעָרָה:<p dir="rtl">
<span dir="rtl" class="inlineHeader" id="a27_Psalms, פרק נז, ב">ב</span>
חָנֵּנִי אֱלֹהִים חָנֵּנִי כִּי בְךָ חָסָיָה נַפְשִׁי וּבְצֵל כְּנָפֶיךָ אֶחְסֶה עַד יַעֲבֹר הַוּוֹת:<p dir="rtl">
<span dir="rtl" class="inlineHeader" id="a27_Psalms, פרק נז, ג">ג</span>
אֶקְרָא לֵאלֹהִים עֶלְיוֹן לָאֵל גֹּמֵר עָלָי:<p dir="rtl">
<span dir="rtl" class="inlineHeader" id="a27_Psalms, פרק נז, ד">ד</span>
יִשְׁלַח מִשָּׁמַיִם וְיוֹשִׁיעֵנִי חֵרֵף שֹׁאֲפִי סֶלָה יִשְׁלַח אֱלֹהִים חַסְדּוֹ וַאֲמִתּוֹ:<p dir="rtl">
<span dir="rtl" class="inlineHeader" id="a27_Psalms, פרק נז, ה">ה</span>
נַפְשִׁי בְּתוֹךְ לְבָאִם אֶשְׁכְּבָה לֹהֲטִים בְּנֵי אָדָם שִׁנֵּיהֶם חֲנִית וְחִצִּים וּלְשׁוֹנָם חֶרֶב חַדָּה:<p dir="rtl">
<span dir="rtl" class="inlineHeader" id="a27_Psalms, פרק נז, ו">ו</span>
רוּמָה עַל הַשָּׁמַיִם אֱלֹהִים עַל כָּל הָאָרֶץ כְּבוֹדֶךָ:<p dir="rtl">
<span dir="rtl" class="inlineHeader" id="a27_Psalms, פרק נז, ז">ז</span>
רֶשֶׁת הֵכִינוּ לִפְעָמַי כָּפַף נַפְשִׁי כָּרוּ לְפָנַי שִׁיחָה נָפְלוּ בְתוֹכָהּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק נז, ח">ח</span>
נָכוֹן לִבִּי אֱלֹהִים נָכוֹן לִבִּי אָשִׁירָה וַאֲזַמֵּרָה:<p dir="rtl">
<span dir="rtl" class="inlineHeader" id="a27_Psalms, פרק נז, ט">ט</span>
עוּרָה כְבוֹדִי עוּרָה הַנֵּבֶל וְכִנּוֹר אָעִירָה שָּׁחַר:<p dir="rtl">
<span dir="rtl" class="inlineHeader" id="a27_Psalms, פרק נז, י">י</span>
אוֹדְךָ בָעַמִּים אֲדֹנָי אֲזַמֶּרְךָ בַּלְאֻמִּים:<p dir="rtl">
<span dir="rtl" class="inlineHeader" id="a27_Psalms, פרק נז, יא">יא</span>
כִּי גָדֹל עַד שָׁמַיִם חַסְדֶּךָ וְעַד שְׁחָקִים אֲמִתֶּךָ:<p dir="rtl">
<span dir="rtl" class="inlineHeader" id="a27_Psalms, פרק נז, יב">יב</span>
רוּמָה עַל שָׁמַיִם אֱלֹהִים עַל כָּל הָאָרֶץ כְּבוֹדֶךָ: <B>(פ)</B><p dir="rtl">
<h3 dir="rtl" id="a27_Psalms, פרק נח">פרק-נח</h3><p dir="rtl">
<span dir="rtl" class="inlineHeader" id="a27_Psalms, פרק נח, א">א</span>
לַמְנַצֵּחַ אַל תַּשְׁחֵת לְדָוִד מִכְתָּם:<p dir="rtl">
<span dir="rtl" class="inlineHeader" id="a27_Psalms, פרק נח, ב">ב</span>
הַאֻמְנָם אֵלֶם צֶדֶק תְּדַבֵּרוּן מֵישָׁרִים תִּשְׁפְּטוּ בְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק נח, ג">ג</span>
אַף בְּלֵב עוֹלֹת תִּפְעָלוּן בָּאָרֶץ חֲמַס יְדֵיכֶם תְּפַלֵּסוּן:<p dir="rtl">
<span dir="rtl" class="inlineHeader" id="a27_Psalms, פרק נח, ד">ד</span>
זֹרוּ רְשָׁעִים מֵרָחֶם תָּעוּ מִבֶּטֶן דֹּבְרֵי כָזָב:<p dir="rtl">
<span dir="rtl" class="inlineHeader" id="a27_Psalms, פרק נח, ה">ה</span>
חֲמַת לָמוֹ כִּדְמוּת חֲמַת נָחָשׁ כְּמוֹ פֶתֶן חֵרֵשׁ יַאְטֵם אָזְנוֹ:<p dir="rtl">
<span dir="rtl" class="inlineHeader" id="a27_Psalms, פרק נח, ו">ו</span>
אֲשֶׁר לֹא יִשְׁמַע לְקוֹל מְלַחֲשִׁים חוֹבֵר חֲבָרִים מְחֻכָּם:<p dir="rtl">
<span dir="rtl" class="inlineHeader" id="a27_Psalms, פרק נח, ז">ז</span>
אֱלֹהִים הֲרָס שִׁנֵּימוֹ בְּפִימוֹ מַלְתְּעוֹת כְּפִירִים נְתֹץ יְהוָה:<p dir="rtl">
<span dir="rtl" class="inlineHeader" id="a27_Psalms, פרק נח, ח">ח</span>
יִמָּאֲסוּ כְמוֹ מַיִם יִתְהַלְּכוּ לָמוֹ יִדְרֹךְ (חצו) חִצָּיו כְּמוֹ יִתְמֹלָלוּ:<p dir="rtl">
<span dir="rtl" class="inlineHeader" id="a27_Psalms, פרק נח, ט">ט</span>
כְּמוֹ שַׁבְּלוּל תֶּמֶס יַהֲלֹךְ נֵפֶל אֵשֶׁת בַּל חָזוּ שָׁמֶשׁ:<p dir="rtl">
<span dir="rtl" class="inlineHeader" id="a27_Psalms, פרק נח, י">י</span>
בְּטֶרֶם יָבִינוּ סִּירֹתֵיכֶם אָטָד כְּמוֹ חַי כְּמוֹ חָרוֹן יִשְׂעָרֶנּוּ:<p dir="rtl">
<span dir="rtl" class="inlineHeader" id="a27_Psalms, פרק נח, יא">יא</span>
יִשְׂמַח צַדִּיק כִּי חָזָה נָקָם פְּעָמָיו יִרְחַץ בְּדַם הָרָשָׁע:<p dir="rtl">
<span dir="rtl" class="inlineHeader" id="a27_Psalms, פרק נח, יב">יב</span>
וְיֹאמַר אָדָם אַךְ פְּרִי לַצַּדִּיק אַךְ יֵשׁ אֱלֹהִים שֹׁפְטִים בָּאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק נט">פרק-נט</h3><p dir="rtl">
<span dir="rtl" class="inlineHeader" id="a27_Psalms, פרק נט, א">א</span>
לַמְנַצֵּחַ אַל תַּשְׁחֵת לְדָוִד מִכְתָּם בִּשְׁלֹחַ שָׁאוּל וַיִּשְׁמְרוּ אֶת הַבַּיִת לַהֲמִיתוֹ:<p dir="rtl">
<span dir="rtl" class="inlineHeader" id="a27_Psalms, פרק נט, ב">ב</span>
הַצִּילֵנִי מֵאֹיְבַי אֱלֹהָי מִּמִתְקוֹמְמַי תְּשַׂגְּבֵנִי:<p dir="rtl">
<span dir="rtl" class="inlineHeader" id="a27_Psalms, פרק נט, ג">ג</span>
הַצִּילֵנִי מִפֹּעֲלֵי אָוֶן וּמֵאַנְשֵׁי דָמִים הוֹשִׁיעֵנִי:<p dir="rtl">
<span dir="rtl" class="inlineHeader" id="a27_Psalms, פרק נט, ד">ד</span>
כִּי הִנֵּה אָרְבוּ לְנַפְשִׁי יָגוּרוּ עָלַי עַזִים לֹא פִשְׁעִי וְלֹא חַטָּאתִי יְהוָה:<p dir="rtl">
<span dir="rtl" class="inlineHeader" id="a27_Psalms, פרק נט, ה">ה</span>
בְּלִי עָוֹן יְרוּצוּן וְיִכּוֹנָנוּ עוּרָה לִקְרָאתִי וּרְאֵה:<p dir="rtl">
<span dir="rtl" class="inlineHeader" id="a27_Psalms, פרק נט, ו">ו</span>
וְאַתָּה יְהוָה אֱלֹהִים צְבָאוֹת אֱלֹהֵי יִשְׂרָאֵל הָקִיצָה לִפְקֹד כָּל הַגּוֹיִם אַל תָּחֹן כָּל בֹּגְדֵי אָוֶן סֶלָה:<p dir="rtl">
<span dir="rtl" class="inlineHeader" id="a27_Psalms, פרק נט, ז">ז</span>
יָשׁוּבוּ לָעֶרֶב יֶהֱמוּ כַכָּלֶב וִיסוֹבְבוּ עִיר:<p dir="rtl">
<span dir="rtl" class="inlineHeader" id="a27_Psalms, פרק נט, ח">ח</span>
הִנֵּה יַבִּיעוּן בְּפִיהֶם חֲרָבוֹת בְּשִׂפְתוֹתֵיהֶם כִּי מִי שֹׁמֵעַ:<p dir="rtl">
<span dir="rtl" class="inlineHeader" id="a27_Psalms, פרק נט, ט">ט</span>
וְאַתָּה יְהוָה תִּשְׂחַק לָמוֹ תִּלְעַג לְכָל גּוֹיִם:<p dir="rtl">
<span dir="rtl" class="inlineHeader" id="a27_Psalms, פרק נט, י">י</span>
עֻזּוֹ אֵלֶיךָ אֶשְׁמֹרָה כִּי אֱלֹהִים מִשְׂגַּבִּי:<p dir="rtl">
<span dir="rtl" class="inlineHeader" id="a27_Psalms, פרק נט, יא">יא</span>
אֱלֹהֵי (חסדו) חַסְדִּי יְקַדְּמֵנִי אֱלֹהִים יַרְאֵנִי בְשֹׁרְרָי:<p dir="rtl">
<span dir="rtl" class="inlineHeader" id="a27_Psalms, פרק נט, יב">יב</span>
אַל תַּהַרְגֵם פֶּן יִשְׁכְּחוּ עַמִּי הֲנִיעֵמוֹ בְחֵילְךָ וְהוֹרִידֵמוֹ מָגִנֵּנוּ אֲדֹנָי:<p dir="rtl">
<span dir="rtl" class="inlineHeader" id="a27_Psalms, פרק נט, יג">יג</span>
חַטַּאת פִּימוֹ דְּבַר שְׂפָתֵימוֹ וְיִלָּכְדוּ בִגְאוֹנָם וּמֵאָלָה וּמִכַּחַשׁ יְסַפֵּרוּ:<p dir="rtl">
<span dir="rtl" class="inlineHeader" id="a27_Psalms, פרק נט, יד">יד</span>
כַּלֵּה בְחֵמָה כַּלֵּה וְאֵינֵמוֹ וְיֵדְעוּ כִּי אֱלֹהִים מֹשֵׁל בְּיַעֲקֹב לְאַפְסֵי הָאָרֶץ סֶלָה:<p dir="rtl">
<span dir="rtl" class="inlineHeader" id="a27_Psalms, פרק נט, טו">טו</span>
וְיָשׁוּבוּ לָעֶרֶב יֶהֱמוּ כַכָּלֶב וִיסוֹבְבוּ עִיר:<p dir="rtl">
<span dir="rtl" class="inlineHeader" id="a27_Psalms, פרק נט, טז">טז</span>
הֵמָּה (ינועון) יְנִיעוּן לֶאֱכֹל אִם לֹא יִשְׂבְּעוּ וַיָּלִינוּ:<p dir="rtl">
<span dir="rtl" class="inlineHeader" id="a27_Psalms, פרק נט, יז">יז</span>
וַאֲנִי אָשִׁיר עֻזֶּךָ וַאֲרַנֵּן לַבֹּקֶר חַסְדֶּךָ כִּי הָיִיתָ מִשְׂגָּב לִי וּמָנוֹס בְּיוֹם צַר לִי:<p dir="rtl">
<span dir="rtl" class="inlineHeader" id="a27_Psalms, פרק נט, יח">יח</span>
עֻזִּי אֵלֶיךָ אֲזַמֵּרָה כִּי אֱלֹהִים מִשְׂגַּבִּי אֱלֹהֵי חַסְדִּי: <B>(פ)</B><p dir="rtl">
<h3 dir="rtl" id="a27_Psalms, פרק ס">פרק-ס</h3><p dir="rtl">
<span dir="rtl" class="inlineHeader" id="a27_Psalms, פרק ס, א">א</span>
לַמְנַצֵּחַ עַל שׁוּשַׁן עֵדוּת מִכְתָּם לְדָוִד לְלַמֵּד:<p dir="rtl">
<span dir="rtl" class="inlineHeader" id="a27_Psalms, פרק ס, ב">ב</span>
בְּהַצּוֹתוֹ אֶת אֲרַם נַהֲרַיִם וְאֶת אֲרַם צוֹבָה וַיָּשָׁב יוֹאָב וַיַּךְ אֶת אֱדוֹם בְּגֵיא מֶלַח שְׁנֵים עָשָׂר אָלֶף:<p dir="rtl">
<span dir="rtl" class="inlineHeader" id="a27_Psalms, פרק ס, ג">ג</span>
אֱלֹהִים זְנַחְתָּנוּ פְרַצְתָּנוּ אָנַפְתָּ תְּשׁוֹבֵב לָנוּ:<p dir="rtl">
<span dir="rtl" class="inlineHeader" id="a27_Psalms, פרק ס, ד">ד</span>
הִרְעַשְׁתָּה אֶרֶץ פְּצַמְתָּהּ רְפָה שְׁבָרֶיהָ כִי מָטָה:<p dir="rtl">
<span dir="rtl" class="inlineHeader" id="a27_Psalms, פרק ס, ה">ה</span>
הִרְאִיתָה עַמְּךָ קָשָׁה הִשְׁקִיתָנוּ יַיִן תַּרְעֵלָה:<p dir="rtl">
<span dir="rtl" class="inlineHeader" id="a27_Psalms, פרק ס, ו">ו</span>
נָתַתָּה לִּירֵאֶיךָ נֵּס לְהִתְנוֹסֵס מִפְּנֵי קֹשֶׁט סֶלָה:<p dir="rtl">
<span dir="rtl" class="inlineHeader" id="a27_Psalms, פרק ס, ז">ז</span>
לְמַעַן יֵחָלְצוּן יְדִידֶיךָ הוֹשִׁיעָה יְמִינְךָ (ועננו) וַעֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק ס, ח">ח</span>
אֱלֹהִים דִּבֶּר בְּקָדְשׁוֹ אֶעְלֹזָה אֲחַלְּקָה שְׁכֶם וְעֵמֶק סֻכּוֹת אֲמַדֵּד:<p dir="rtl">
<span dir="rtl" class="inlineHeader" id="a27_Psalms, פרק ס, ט">ט</span>
לִי גִלְעָד וְלִי מְנַשֶּׁה וְאֶפְרַיִם מָעוֹז רֹאשִׁי יְהוּדָה מְחֹקְקִי:<p dir="rtl">
<span dir="rtl" class="inlineHeader" id="a27_Psalms, פרק ס, י">י</span>
מוֹאָב סִיר רַחְצִי עַל אֱדוֹם אַשְׁלִיךְ נַעֲלִי עָלַי פְּלֶשֶׁת הִתְרֹעָעִי:<p dir="rtl">
<span dir="rtl" class="inlineHeader" id="a27_Psalms, פרק ס, יא">יא</span>
מִי יֹבִלֵנִי עִיר מָצוֹר מִי נָחַנִי עַד אֱדוֹם:<p dir="rtl">
<span dir="rtl" class="inlineHeader" id="a27_Psalms, פרק ס, יב">יב</span>
הֲלֹא אַתָּה אֱלֹהִים זְנַחְתָּנוּ וְלֹא תֵצֵא אֱלֹהִים בְּצִבְאוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק ס, יג">יג</span>
הָבָה לָּנוּ עֶזְרָת מִצָּר וְשָׁוְא תְּשׁוּעַת אָדָם:<p dir="rtl">
<span dir="rtl" class="inlineHeader" id="a27_Psalms, פרק ס, יד">יד</span>
בֵּאלֹהִים נַעֲשֶׂה חָיִל וְהוּא יָבוּס צָרֵינוּ: <B>(פ)</B><p dir="rtl">
<h3 dir="rtl" id="a27_Psalms, פרק סא">פרק-סא</h3><p dir="rtl">
<span dir="rtl" class="inlineHeader" id="a27_Psalms, פרק סא, א">א</span>
לַמְנַצֵּחַ עַל נְגִינַת לְדָוִד:<p dir="rtl">
<span dir="rtl" class="inlineHeader" id="a27_Psalms, פרק סא, ב">ב</span>
שִׁמְעָה אֱלֹהִים רִנָּתִי הַקְשִׁיבָה תְּפִלָּתִי:<p dir="rtl">
<span dir="rtl" class="inlineHeader" id="a27_Psalms, פרק סא, ג">ג</span>
מִקְצֵה הָאָרֶץ אֵלֶיךָ אֶקְרָא בַּעֲטֹף לִבִּי בְּצוּר יָרוּם מִמֶּנִּי תַנְחֵנִי:<p dir="rtl">
<span dir="rtl" class="inlineHeader" id="a27_Psalms, פרק סא, ד">ד</span>
כִּי הָיִיתָ מַחְסֶה לִי מִגְדַּל עֹז מִפְּנֵי אוֹיֵב:<p dir="rtl">
<span dir="rtl" class="inlineHeader" id="a27_Psalms, פרק סא, ה">ה</span>
אָגוּרָה בְאָהָלְךָ עוֹלָמִים אֶחֱסֶה בְסֵתֶר כְּנָפֶיךָ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק סא, ו">ו</span>
כִּי אַתָּה אֱלֹהִים שָׁמַעְתָּ לִנְדָרָי נָתַתָּ יְרֻשַּׁת יִרְאֵי שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק סא, ז">ז</span>
יָמִים עַל יְמֵי מֶלֶךְ תּוֹסִיף שְׁנוֹתָיו כְּמוֹ דֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק סא, ח">ח</span>
יֵשֵׁב עוֹלָם לִפְנֵי אֱלֹהִים חֶסֶד וֶאֱמֶת מַן יִנְצְרֻהוּ:<p dir="rtl">
<span dir="rtl" class="inlineHeader" id="a27_Psalms, פרק סא, ט">ט</span>
כֵּן אֲזַמְּרָה שִׁמְךָ לָעַד לְשַׁלְּמִי נְדָרַי יוֹם יוֹם: <B>(פ)</B><p dir="rtl">
<h3 dir="rtl" id="a27_Psalms, פרק סב">פרק-סב</h3><p dir="rtl">
<span dir="rtl" class="inlineHeader" id="a27_Psalms, פרק סב, א">א</span>
לַמְנַצֵּחַ עַל יְדוּתוּן מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק סב, ב">ב</span>
אַךְ אֶל אֱלֹהִים דּוּמִיָּה נַפְשִׁי מִמֶּנּוּ יְשׁוּעָתִי:<p dir="rtl">
<span dir="rtl" class="inlineHeader" id="a27_Psalms, פרק סב, ג">ג</span>
אַךְ הוּא צוּרִי וִישׁוּעָתִי מִשְׂגַּבִּי לֹא אֶמּוֹט רַבָּה:<p dir="rtl">
<span dir="rtl" class="inlineHeader" id="a27_Psalms, פרק סב, ד">ד</span>
עַד אָנָה תְּהוֹתְתוּ עַל אִישׁ תְּרָצְּחוּ כֻלְּכֶם כְּקִיר נָטוּי גָּדֵר הַדְּחוּיָה:<p dir="rtl">
<span dir="rtl" class="inlineHeader" id="a27_Psalms, פרק סב, ה">ה</span>
אַךְ מִשְּׂאֵתוֹ יָעֲצוּ לְהַדִּיחַ יִרְצוּ כָזָב בְּפִיו יְבָרֵכוּ וּבְקִרְבָּם יְקַלְלוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סב, ו">ו</span>
אַךְ לֵאלֹהִים דּוֹמִּי נַפְשִׁי כִּי מִמֶּנּוּ תִּקְוָתִי:<p dir="rtl">
<span dir="rtl" class="inlineHeader" id="a27_Psalms, פרק סב, ז">ז</span>
אַךְ הוּא צוּרִי וִישׁוּעָתִי מִשְׂגַּבִּי לֹא אֶמּוֹט:<p dir="rtl">
<span dir="rtl" class="inlineHeader" id="a27_Psalms, פרק סב, ח">ח</span>
עַל אֱלֹהִים יִשְׁעִי וּכְבוֹדִי צוּר עֻזִּי מַחְסִי בֵּאלֹהִים:<p dir="rtl">
<span dir="rtl" class="inlineHeader" id="a27_Psalms, פרק סב, ט">ט</span>
בִּטְחוּ בוֹ בְכָל עֵת עָם שִׁפְכוּ לְפָנָיו לְבַבְכֶם אֱלֹהִים מַחֲסֶה לָּנוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סב, י">י</span>
אַךְ הֶבֶל בְּנֵי אָדָם כָּזָב בְּנֵי אִישׁ בְּמֹאזְנַיִם לַעֲלוֹת הֵמָּה מֵהֶבֶל יָחַד:<p dir="rtl">
<span dir="rtl" class="inlineHeader" id="a27_Psalms, פרק סב, יא">יא</span>
אַל תִּבְטְחוּ בְעֹשֶׁק וּבְגָזֵל אַל תֶּהְבָּלוּ חַיִל כִּי יָנוּב אַל תָּשִׁיתוּ לֵב:<p dir="rtl">
<span dir="rtl" class="inlineHeader" id="a27_Psalms, פרק סב, יב">יב</span>
אַחַת דִּבֶּר אֱלֹהִים שְׁתַּיִם זוּ שָׁמָעְתִּי כִּי עֹז לֵאלֹהִים:<p dir="rtl">
<span dir="rtl" class="inlineHeader" id="a27_Psalms, פרק סב, יג">יג</span>
וּלְךָ אֲדֹנָי חָסֶד כִּי אַתָּה תְשַׁלֵּם לְאִישׁ כְּמַעֲשֵׂהוּ: <B>(פ)</B><p dir="rtl">
<h3 dir="rtl" id="a27_Psalms, פרק סג">פרק-סג</h3><p dir="rtl">
<span dir="rtl" class="inlineHeader" id="a27_Psalms, פרק סג, א">א</span>
מִזְמוֹר לְדָוִד בִּהְיוֹתוֹ בְּמִדְבַּר יְהוּדָה:<p dir="rtl">
<span dir="rtl" class="inlineHeader" id="a27_Psalms, פרק סג, ב">ב</span>
אֱלֹהִים אֵלִי אַתָּה אֲשַׁחֲרֶךָּ צָמְאָה לְךָ נַפְשִׁי כָּמַהּ לְךָ בְשָׂרִי בְּאֶרֶץ צִיָּה וְעָיֵף בְּלִי מָיִם:<p dir="rtl">
<span dir="rtl" class="inlineHeader" id="a27_Psalms, פרק סג, ג">ג</span>
כֵּן בַּקֹּדֶשׁ חֲזִיתִיךָ לִרְאוֹת עֻזְּךָ וּכְבוֹדֶךָ:<p dir="rtl">
<span dir="rtl" class="inlineHeader" id="a27_Psalms, פרק סג, ד">ד</span>
כִּי טוֹב חַסְדְּךָ מֵחַיִּים שְׂפָתַי יְשַׁבְּחוּנְךָ:<p dir="rtl">
<span dir="rtl" class="inlineHeader" id="a27_Psalms, פרק סג, ה">ה</span>
כֵּן אֲבָרֶכְךָ בְחַיָּי בְּשִׁמְךָ אֶשָּׂא כַפָּי:<p dir="rtl">
<span dir="rtl" class="inlineHeader" id="a27_Psalms, פרק סג, ו">ו</span>
כְּמוֹ חֵלֶב וָדֶשֶׁן תִּשְׂבַּע נַפְשִׁי וְשִׂפְתֵי רְנָנוֹת יְהַלֶּל פִּי:<p dir="rtl">
<span dir="rtl" class="inlineHeader" id="a27_Psalms, פרק סג, ז">ז</span>
אִם זְכַרְתִּיךָ עַל יְצוּעָי בְּאַשְׁמֻרוֹת אֶהְגֶּה בָּךְ:<p dir="rtl">
<span dir="rtl" class="inlineHeader" id="a27_Psalms, פרק סג, ח">ח</span>
כִּי הָיִיתָ עֶזְרָתָה לִּי וּבְצֵל כְּנָפֶיךָ אֲרַנֵּן:<p dir="rtl">
<span dir="rtl" class="inlineHeader" id="a27_Psalms, פרק סג, ט">ט</span>
דָּבְקָה נַפְשִׁי אַחֲרֶיךָ בִּי תָּמְכָה יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק סג, י">י</span>
וְהֵמָּה לְשׁוֹאָה יְבַקְשׁוּ נַפְשִׁי יָבֹאוּ בְּתַחְתִּיּוֹת הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק סג, יא">יא</span>
יַגִּירֻהוּ עַל יְדֵי חָרֶב מְנָת שֻׁעָלִים יִהְיוּ:<p dir="rtl">
<span dir="rtl" class="inlineHeader" id="a27_Psalms, פרק סג, יב">יב</span>
וְהַמֶּלֶךְ יִשְׂמַח בֵּאלֹהִים יִתְהַלֵּל כָּל הַנִּשְׁבָּע בּוֹ כִּי יִסָּכֵר פִּי דוֹבְרֵי שָׁקֶר: <B>(פ)</B><p dir="rtl">
<h3 dir="rtl" id="a27_Psalms, פרק סד">פרק-סד</h3><p dir="rtl">
<span dir="rtl" class="inlineHeader" id="a27_Psalms, פרק סד, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק סד, ב">ב</span>
שְׁמַע אֱלֹהִים קוֹלִי בְשִׂיחִי מִפַּחַד אוֹיֵב תִּצֹּר חַיָּי:<p dir="rtl">
<span dir="rtl" class="inlineHeader" id="a27_Psalms, פרק סד, ג">ג</span>
תַּסְתִּירֵנִי מִסּוֹד מְרֵעִים מֵרִגְשַׁת פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק סד, ד">ד</span>
אֲשֶׁר שָׁנְנוּ כַחֶרֶב לְשׁוֹנָם דָּרְכוּ חִצָּם דָּבָר מָר:<p dir="rtl">
<span dir="rtl" class="inlineHeader" id="a27_Psalms, פרק סד, ה">ה</span>
לִירוֹת בַּמִּסְתָּרִים תָּם פִּתְאֹם יֹרֻהוּ וְלֹא יִירָאוּ:<p dir="rtl">
<span dir="rtl" class="inlineHeader" id="a27_Psalms, פרק סד, ו">ו</span>
יְחַזְּקוּ לָמוֹ דָּבָר רָע יְסַפְּרוּ לִטְמוֹן מוֹקְשִׁים אָמְרוּ מִי יִרְאֶה לָּמוֹ:<p dir="rtl">
<span dir="rtl" class="inlineHeader" id="a27_Psalms, פרק סד, ז">ז</span>
יַחְפְּשׂוּ עוֹלֹת תַּמְנוּ חֵפֶשׂ מְחֻפָּשׂ וְקֶרֶב אִישׁ וְלֵב עָמֹק:<p dir="rtl">
<span dir="rtl" class="inlineHeader" id="a27_Psalms, פרק סד, ח">ח</span>
וַיֹּרֵם אֱלֹהִים חֵץ פִּתְאוֹם הָיוּ מַכּוֹתָם:<p dir="rtl">
<span dir="rtl" class="inlineHeader" id="a27_Psalms, פרק סד, ט">ט</span>
וַיַּכְשִׁילוּהוּ עָלֵימוֹ לְשׁוֹנָם יִתְנֹדֲדוּ כָּל רֹאֵה בָם:<p dir="rtl">
<span dir="rtl" class="inlineHeader" id="a27_Psalms, פרק סד, י">י</span>
וַיִּירְאוּ כָּל אָדָם וַיַּגִּידוּ פֹּעַל אֱלֹהִים וּמַעֲשֵׂהוּ הִשְׂכִּילוּ:<p dir="rtl">
<span dir="rtl" class="inlineHeader" id="a27_Psalms, פרק סד, יא">יא</span>
יִשְׂמַח צַדִּיק בַּיהוָה וְחָסָה בוֹ וְיִתְהַלְלוּ כָּל יִשְׁרֵי לֵב: <B>(פ)</B><p dir="rtl">
<h3 dir="rtl" id="a27_Psalms, פרק סה">פרק-סה</h3><p dir="rtl">
<span dir="rtl" class="inlineHeader" id="a27_Psalms, פרק סה, א">א</span>
לַמְנַצֵּחַ מִזְמוֹר לְדָוִד שִׁיר:<p dir="rtl">
<span dir="rtl" class="inlineHeader" id="a27_Psalms, פרק סה, ב">ב</span>
לְךָ דֻמִיָּה תְהִלָּה אֱלֹהִים בְּצִיּוֹן וּלְךָ יְשֻׁלַּם נֶדֶר:<p dir="rtl">
<span dir="rtl" class="inlineHeader" id="a27_Psalms, פרק סה, ג">ג</span>
שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ:<p dir="rtl">
<span dir="rtl" class="inlineHeader" id="a27_Psalms, פרק סה, ד">ד</span>
דִּבְרֵי עֲוֹנֹת גָּבְרוּ מֶנִּי פְּשָׁעֵינוּ אַתָּה תְכַפְּרֵם:<p dir="rtl">
<span dir="rtl" class="inlineHeader" id="a27_Psalms, פרק סה, ה">ה</span>
אַשְׁרֵי תִּבְחַר וּתְקָרֵב יִשְׁכֹּן חֲצֵרֶיךָ נִשְׂבְּעָה בְּטוּב בֵּיתֶךָ קְדֹשׁ הֵיכָלֶךָ:<p dir="rtl">
<span dir="rtl" class="inlineHeader" id="a27_Psalms, פרק סה, ו">ו</span>
נוֹרָאוֹת בְּצֶדֶק תַּעֲנֵנוּ אֱלֹהֵי יִשְׁעֵנוּ מִבְטָח כָּל קַצְוֵי אֶרֶץ וְיָם רְחֹקִים:<p dir="rtl">
<span dir="rtl" class="inlineHeader" id="a27_Psalms, פרק סה, ז">ז</span>
מֵכִין הָרִים בְּכֹחוֹ נֶאְזָר בִּגְבוּרָה:<p dir="rtl">
<span dir="rtl" class="inlineHeader" id="a27_Psalms, פרק סה, ח">ח</span>
מַשְׁבִּיחַ שְׁאוֹן יַמִּים שְׁאוֹן גַּלֵּיהֶם וַהֲמוֹן לְאֻמִּים:<p dir="rtl">
<span dir="rtl" class="inlineHeader" id="a27_Psalms, פרק סה, ט">ט</span>
וַיִּירְאוּ יֹשְׁבֵי קְצָוֹת מֵאוֹתֹתֶיךָ מוֹצָאֵי בֹקֶר וָעֶרֶב תַּרְנִין:<p dir="rtl">
<span dir="rtl" class="inlineHeader" id="a27_Psalms, פרק סה, י">י</span>
פָּקַדְתָּ הָאָרֶץ וַתְּשֹׁקְקֶהָ רַבַּת תַּעְשְׁרֶנָּה פֶּלֶג אֱלֹהִים מָלֵא מָיִם תָּכִין דְּגָנָם כִּי כֵן תְּכִינֶהָ:<p dir="rtl">
<span dir="rtl" class="inlineHeader" id="a27_Psalms, פרק סה, יא">יא</span>
תְּלָמֶיהָ רַוֵּה נַחֵת גְּדוּדֶיהָ בִּרְבִיבִים תְּמֹגְגֶנָּה צִמְחָהּ תְּבָרֵךְ:<p dir="rtl">
<span dir="rtl" class="inlineHeader" id="a27_Psalms, פרק סה, יב">יב</span>
עִטַּרְתָּ שְׁנַת טוֹבָתֶךָ וּמַעְגָּלֶיךָ יִרְעֲפוּן דָּשֶׁן:<p dir="rtl">
<span dir="rtl" class="inlineHeader" id="a27_Psalms, פרק סה, יג">יג</span>
יִרְעֲפוּ נְאוֹת מִדְבָּר וְגִיל גְּבָעוֹת תַּחְגֹּרְנָה:<p dir="rtl">
<span dir="rtl" class="inlineHeader" id="a27_Psalms, פרק סה, יד">יד</span>
לָבְשׁוּ כָרִים הַצֹּאן וַעֲמָקִים יַעַטְפוּ בָר יִתְרוֹעֲעוּ אַף יָשִׁירוּ: <B>(פ)</B><p dir="rtl">
<h3 dir="rtl" id="a27_Psalms, פרק סו">פרק-סו</h3><p dir="rtl">
<span dir="rtl" class="inlineHeader" id="a27_Psalms, פרק סו, א">א</span>
לַמְנַצֵּחַ שִׁיר מִזְמוֹר הָרִיעוּ לֵאלֹהִים כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק סו, ב">ב</span>
זַמְּרוּ כְבוֹד שְׁמוֹ שִׂימוּ כָבוֹד תְּהִלָּתוֹ:<p dir="rtl">
<span dir="rtl" class="inlineHeader" id="a27_Psalms, פרק סו, ג">ג</span>
אִמְרוּ לֵאלֹהִים מַה נּוֹרָא מַעֲשֶׂיךָ בְּרֹב עֻזְּךָ יְכַחֲשׁוּ לְךָ אֹיְבֶיךָ:<p dir="rtl">
<span dir="rtl" class="inlineHeader" id="a27_Psalms, פרק סו, ד">ד</span>
כָּל הָאָרֶץ יִשְׁתַּחֲווּ לְךָ וִיזַמְּרוּ לָךְ יְזַמְּרוּ שִׁמְךָ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סו, ה">ה</span>
לְכוּ וּרְאוּ מִפְעֲלוֹת אֱלֹהִים נוֹרָא עֲלִילָה עַל בְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק סו, ו">ו</span>
הָפַךְ יָם לְיַבָּשָׁה בַּנָּהָר יַעַבְרוּ בְרָגֶל שָׁם נִשְׂמְחָה בּוֹ:<p dir="rtl">
<span dir="rtl" class="inlineHeader" id="a27_Psalms, פרק סו, ז">ז</span>
מֹשֵׁל בִּגְבוּרָתוֹ עוֹלָם עֵינָיו בַּגּוֹיִם תִּצְפֶּינָה הַסּוֹרְרִים אַל (ירימו) יָרוּמוּ לָמוֹ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סו, ח">ח</span>
בָּרְכוּ עַמִּים אֱלֹהֵינוּ וְהַשְׁמִיעוּ קוֹל תְּהִלָּתוֹ:<p dir="rtl">
<span dir="rtl" class="inlineHeader" id="a27_Psalms, פרק סו, ט">ט</span>
הַשָּׂם נַפְשֵׁנוּ בַּחַיִּים וְלֹא נָתַן לַמּוֹט רַגְלֵנוּ:<p dir="rtl">
<span dir="rtl" class="inlineHeader" id="a27_Psalms, פרק סו, י">י</span>
כִּי בְחַנְתָּנוּ אֱלֹהִים צְרַפְתָּנוּ כִּצְרָף כָּסֶף:<p dir="rtl">
<span dir="rtl" class="inlineHeader" id="a27_Psalms, פרק סו, יא">יא</span>
הֲבֵאתָנוּ בַמְּצוּדָה שַׂמְתָּ מוּעָקָה בְמָתְנֵינוּ:<p dir="rtl">
<span dir="rtl" class="inlineHeader" id="a27_Psalms, פרק סו, יב">יב</span>
הִרְכַּבְתָּ אֱנוֹשׁ לְרֹאשֵׁנוּ בָּאנוּ בָאֵשׁ וּבַמַּיִם וַתּוֹצִיאֵנוּ לָרְוָיָה:<p dir="rtl">
<span dir="rtl" class="inlineHeader" id="a27_Psalms, פרק סו, יג">יג</span>
אָבוֹא בֵיתְךָ בְעוֹלוֹת אֲשַׁלֵּם לְךָ נְדָרָי:<p dir="rtl">
<span dir="rtl" class="inlineHeader" id="a27_Psalms, פרק סו, יד">יד</span>
אֲשֶׁר פָּצוּ שְׂפָתָי וְדִבֶּר פִּי בַּצַּר לִי:<p dir="rtl">
<span dir="rtl" class="inlineHeader" id="a27_Psalms, פרק סו, טו">טו</span>
עֹלוֹת מֵחִים אַעֲלֶה לָּךְ עִם קְטֹרֶת אֵילִים אֶעֱשֶׂה בָקָר עִם עַתּוּדִים סֶלָה:<p dir="rtl">
<span dir="rtl" class="inlineHeader" id="a27_Psalms, פרק סו, טז">טז</span>
לְכוּ שִׁמְעוּ וַאֲסַפְּרָה כָּל יִרְאֵי אֱלֹהִים אֲשֶׁר עָשָׂה לְנַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק סו, יז">יז</span>
אֵלָיו פִּי קָרָאתִי וְרוֹמַם תַּחַת לְשׁוֹנִי:<p dir="rtl">
<span dir="rtl" class="inlineHeader" id="a27_Psalms, פרק סו, יח">יח</span>
אָוֶן אִם רָאִיתִי בְלִבִּי לֹא יִשְׁמַע אֲדֹנָי:<p dir="rtl">
<span dir="rtl" class="inlineHeader" id="a27_Psalms, פרק סו, יט">יט</span>
אָכֵן שָׁמַע אֱלֹהִים הִקְשִׁיב בְּקוֹל תְּפִלָּתִי:<p dir="rtl">
<span dir="rtl" class="inlineHeader" id="a27_Psalms, פרק סו, כ">כ</span>
בָּרוּךְ אֱלֹהִים אֲשֶׁר לֹא הֵסִיר תְּפִלָּתִי וְחַסְדּוֹ מֵאִתִּי: <B>(פ)</B><p dir="rtl">
<h3 dir="rtl" id="a27_Psalms, פרק סז">פרק-סז</h3><p dir="rtl">
<span dir="rtl" class="inlineHeader" id="a27_Psalms, פרק סז, א">א</span>
לַמְנַצֵּח בִּנְגִינֹת מִזְמוֹר שִׁיר:<p dir="rtl">
<span dir="rtl" class="inlineHeader" id="a27_Psalms, פרק סז, ב">ב</span>
אֱלֹהִים יְחָנֵּנוּ וִיבָרְכֵנוּ יָאֵר פָּנָיו אִתָּנוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סז, ג">ג</span>
לָדַעַת בָּאָרֶץ דַּרְכֶּךָ בְּכָל גּוֹיִם יְשׁוּעָתֶךָ:<p dir="rtl">
<span dir="rtl" class="inlineHeader" id="a27_Psalms, פרק סז, ד">ד</span>
יוֹדוּךָ עַמִּים אֱלֹהִים יוֹדוּךָ עַמִּים כֻּלָּם:<p dir="rtl">
<span dir="rtl" class="inlineHeader" id="a27_Psalms, פרק סז, ה">ה</span>
יִשְׂמְחוּ וִירַנְּנוּ לְאֻמִּים כִּי תִשְׁפֹּט עַמִּים מִישׁוֹר וּלְאֻמִּים בָּאָרֶץ תַּנְחֵם סֶלָה:<p dir="rtl">
<span dir="rtl" class="inlineHeader" id="a27_Psalms, פרק סז, ו">ו</span>
יוֹדוּךָ עַמִּים אֱלֹהִים יוֹדוּךָ עַמִּים כֻּלָּם:<p dir="rtl">
<span dir="rtl" class="inlineHeader" id="a27_Psalms, פרק סז, ז">ז</span>
אֶרֶץ נָתְנָה יְבוּלָהּ יְבָרְכֵנוּ אֱלֹהִים אֱלֹהֵינוּ:<p dir="rtl">
<span dir="rtl" class="inlineHeader" id="a27_Psalms, פרק סז, ח">ח</span>
יְבָרְכֵנוּ אֱלֹהִים וְיִירְאוּ אֹתוֹ כָּל אַפְסֵי אָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק סח">פרק-סח</h3><p dir="rtl">
<span dir="rtl" class="inlineHeader" id="a27_Psalms, פרק סח, א">א</span>
לַמְנַצֵּחַ לְדָוִד מִזְמוֹר שִׁיר:<p dir="rtl">
<span dir="rtl" class="inlineHeader" id="a27_Psalms, פרק סח, ב">ב</span>
יָקוּם אֱלֹהִים יָפוּצוּ אוֹיְבָיו וְיָנוּסוּ מְשַׂנְאָיו מִפָּנָיו:<p dir="rtl">
<span dir="rtl" class="inlineHeader" id="a27_Psalms, פרק סח, ג">ג</span>
כְּהִנְדֹּף עָשָׁן תִּנְדֹּף כְּהִמֵּס דּוֹנַג מִפְּנֵי אֵשׁ יֹאבְדוּ רְשָׁעִים מִפְּנֵי אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק סח, ד">ד</span>
וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה:<p dir="rtl">
<span dir="rtl" class="inlineHeader" id="a27_Psalms, פרק סח, ה">ה</span>
שִׁירוּ לֵאלֹהִים זַמְּרוּ שְׁמוֹ סֹלּוּ לָרֹכֵב בָּעֲרָבוֹת בְּיָהּ שְׁמוֹ וְעִלְזוּ לְפָנָיו:<p dir="rtl">
<span dir="rtl" class="inlineHeader" id="a27_Psalms, פרק סח, ו">ו</span>
אֲבִי יְתוֹמִים וְדַיַּן אַלְמָנוֹת אֱלֹהִים בִּמְעוֹן קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק סח, ז">ז</span>
אֱלֹהִים מוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת אַךְ סוֹרֲרִים שָׁכְנוּ צְחִיחָה:<p dir="rtl">
<span dir="rtl" class="inlineHeader" id="a27_Psalms, פרק סח, ח">ח</span>
אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֹן סֶלָה:<p dir="rtl">
<span dir="rtl" class="inlineHeader" id="a27_Psalms, פרק סח, ט">ט</span>
אֶרֶץ רָעָשָׁה אַף שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק סח, י">י</span>
גֶּשֶׁם נְדָבוֹת תָּנִיף אֱלֹהִים נַחֲלָתְךָ וְנִלְאָה אַתָּה כוֹנַנְתָּהּ:<p dir="rtl">
<span dir="rtl" class="inlineHeader" id="a27_Psalms, פרק סח, יא">יא</span>
חַיָּתְךָ יָשְׁבוּ בָהּ תָּכִין בְּטוֹבָתְךָ לֶעָנִי אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק סח, יב">יב</span>
אֲדֹנָי יִתֶּן אֹמֶר הַמְבַשְּׂרוֹת צָבָא רָב:<p dir="rtl">
<span dir="rtl" class="inlineHeader" id="a27_Psalms, פרק סח, יג">יג</span>
מַלְכֵי צְבָאוֹת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל:<p dir="rtl">
<span dir="rtl" class="inlineHeader" id="a27_Psalms, פרק סח, יד">יד</span>
אִם תִּשְׁכְּבוּן בֵּין שְׁפַתָּיִם כַּנְפֵי יוֹנָה נֶחְפָּה בַכֶּסֶף וְאֶבְרוֹתֶיהָ בִּירַקְרַק חָרוּץ:<p dir="rtl">
<span dir="rtl" class="inlineHeader" id="a27_Psalms, פרק סח, טו">טו</span>
בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֹן:<p dir="rtl">
<span dir="rtl" class="inlineHeader" id="a27_Psalms, פרק סח, טז">טז</span>
הַר אֱלֹהִים הַר בָּשָׁן הַר גַּבְנֻנִּים הַר בָּשָׁן:<p dir="rtl">
<span dir="rtl" class="inlineHeader" id="a27_Psalms, פרק סח, יז">יז</span>
לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֹ אַף יְהוָה יִשְׁכֹּן לָנֶצַח:<p dir="rtl">
<span dir="rtl" class="inlineHeader" id="a27_Psalms, פרק סח, יח">יח</span>
רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ:<p dir="rtl">
<span dir="rtl" class="inlineHeader" id="a27_Psalms, פרק סח, יט">יט</span>
עָלִיתָ לַמָּרוֹם שָׁבִיתָ שֶּׁבִי לָקַחְתָּ מַתָּנוֹת בָּאָדָם וְאַף סוֹרְרִים לִשְׁכֹּן יָהּ אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק סח, כ">כ</span>
בָּרוּךְ אֲדֹנָי יוֹם יוֹם יַעֲמָס לָנוּ הָאֵל יְשׁוּעָתֵנוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק סח, כא">כא</span>
הָאֵל לָנוּ אֵל לְמוֹשָׁעוֹת וְלֵיהוִה אֲדֹנָי לַמָּוֶת תּוֹצָאוֹת:<p dir="rtl">
<span dir="rtl" class="inlineHeader" id="a27_Psalms, פרק סח, כב">כב</span>
אַךְ אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו:<p dir="rtl">
<span dir="rtl" class="inlineHeader" id="a27_Psalms, פרק סח, כג">כג</span>
אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֹת יָם:<p dir="rtl">
<span dir="rtl" class="inlineHeader" id="a27_Psalms, פרק סח, כד">כד</span>
לְמַעַן תִּמְחַץ רַגְלְךָ בְּדָם לְשׁוֹן כְּלָבֶיךָ מֵאֹיְבִים מִנֵּהוּ:<p dir="rtl">
<span dir="rtl" class="inlineHeader" id="a27_Psalms, פרק סח, כה">כה</span>
רָאוּ הֲלִיכוֹתֶיךָ אֱלֹהִים הֲלִיכוֹת אֵלִי מַלְכִּי בַקֹּדֶשׁ:<p dir="rtl">
<span dir="rtl" class="inlineHeader" id="a27_Psalms, פרק סח, כו">כו</span>
קִדְּמוּ שָׁרִים אַחַר נֹגְנִים בְּתוֹךְ עֲלָמוֹת תּוֹפֵפוֹת:<p dir="rtl">
<span dir="rtl" class="inlineHeader" id="a27_Psalms, פרק סח, כז">כז</span>
בְּמַקְהֵלוֹת בָּרְכוּ אֱלֹהִים יְהוָה מִמְּקוֹר יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק סח, כח">כח</span>
שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי:<p dir="rtl">
<span dir="rtl" class="inlineHeader" id="a27_Psalms, פרק סח, כט">כט</span>
צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ:<p dir="rtl">
<span dir="rtl" class="inlineHeader" id="a27_Psalms, פרק סח, ל">ל</span>
מֵהֵיכָלֶךָ עַל יְרוּשָׁלִָם לְךָ יוֹבִילוּ מְלָכִים שָׁי:<p dir="rtl">
<span dir="rtl" class="inlineHeader" id="a27_Psalms, פרק סח, לא">לא</span>
גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי כָסֶף בִּזַּר עַמִּים קְרָבוֹת יֶחְפָּצוּ:<p dir="rtl">
<span dir="rtl" class="inlineHeader" id="a27_Psalms, פרק סח, לב">לב</span>
יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים:<p dir="rtl">
<span dir="rtl" class="inlineHeader" id="a27_Psalms, פרק סח, לג">לג</span>
מַמְלְכוֹת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה:<p dir="rtl">
<span dir="rtl" class="inlineHeader" id="a27_Psalms, פרק סח, לד">לד</span>
לָרֹכֵב בִּשְׁמֵי שְׁמֵי קֶדֶם הֵן יִתֵּן בְּקוֹלוֹ קוֹל עֹז:<p dir="rtl">
<span dir="rtl" class="inlineHeader" id="a27_Psalms, פרק סח, לה">לה</span>
תְּנוּ עֹז לֵאלֹהִים עַל יִשְׂרָאֵל גַּאֲוָתוֹ וְעֻזּוֹ בַּשְּׁחָקִים:<p dir="rtl">
<span dir="rtl" class="inlineHeader" id="a27_Psalms, פרק סח, לו">לו</span>
נוֹרָא אֱלֹהִים מִמִּקְדָּשֶׁיךָ אֵל יִשְׂרָאֵל הוּא נֹתֵן עֹז וְתַעֲצֻמוֹת לָעָם בָּרוּךְ אֱלֹהִים: <B>(פ)</B><p dir="rtl">
<h3 dir="rtl" id="a27_Psalms, פרק סט">פרק-סט</h3><p dir="rtl">
<span dir="rtl" class="inlineHeader" id="a27_Psalms, פרק סט, א">א</span>
לַמְנַצֵּחַ עַל שׁוֹשַׁנִּים לְדָוִד:<p dir="rtl">
<span dir="rtl" class="inlineHeader" id="a27_Psalms, פרק סט, ב">ב</span>
הוֹשִׁיעֵנִי אֱלֹהִים כִּי בָאוּ מַיִם עַד נָפֶשׁ:<p dir="rtl">
<span dir="rtl" class="inlineHeader" id="a27_Psalms, פרק סט, ג">ג</span>
טָבַעְתִּי בִּיוֵן מְצוּלָה וְאֵין מָעֳמָד בָּאתִי בְמַעֲמַקֵּי מַיִם וְשִׁבֹּלֶת שְׁטָפָתְנִי:<p dir="rtl">
<span dir="rtl" class="inlineHeader" id="a27_Psalms, פרק סט, ד">ד</span>
יָגַעְתִּי בְקָרְאִי נִחַר גְּרוֹנִי כָּלוּ עֵינַי מְיַחֵל לֵאלֹהָי:<p dir="rtl">
<span dir="rtl" class="inlineHeader" id="a27_Psalms, פרק סט, ה">ה</span>
רַבּוּ מִשַּׂעֲרוֹת רֹאשִׁי שֹׂנְאַי חִנָּם עָצְמוּ מַצְמִיתַי אֹיְבַי שֶׁקֶר אֲשֶׁר לֹא גָזַלְתִּי אָז אָשִׁיב:<p dir="rtl">
<span dir="rtl" class="inlineHeader" id="a27_Psalms, פרק סט, ו">ו</span>
אֱלֹהִים אַתָּה יָדַעְתָּ לְאִוַּלְתִּי וְאַשְׁמוֹתַי מִמְּךָ לֹא נִכְחָדוּ:<p dir="rtl">
<span dir="rtl" class="inlineHeader" id="a27_Psalms, פרק סט, ז">ז</span>
אַל יֵבֹשׁוּ בִי קוֶֹיךָ אֲדֹנָי יְהוִה צְבָאוֹת אַל יִכָּלְמוּ בִי מְבַקְשֶׁיךָ אֱלֹהֵי יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק סט, ח">ח</span>
כִּי עָלֶיךָ נָשָׂאתִי חֶרְפָּה כִּסְּתָה כְלִמָּה פָנָי:<p dir="rtl">
<span dir="rtl" class="inlineHeader" id="a27_Psalms, פרק סט, ט">ט</span>
מוּזָר הָיִיתִי לְאֶחָי וְנָכְרִי לִבְנֵי אִמִּי:<p dir="rtl">
<span dir="rtl" class="inlineHeader" id="a27_Psalms, פרק סט, י">י</span>
כִּי קִנְאַת בֵּיתְךָ אֲכָלָתְנִי וְחֶרְפּוֹת חוֹרְפֶיךָ נָפְלוּ עָלָי:<p dir="rtl">
<span dir="rtl" class="inlineHeader" id="a27_Psalms, פרק סט, יא">יא</span>
וָאֶבְכֶּה בַצּוֹם נַפְשִׁי וַתְּהִי לַחֲרָפוֹת לִי:<p dir="rtl">
<span dir="rtl" class="inlineHeader" id="a27_Psalms, פרק סט, יב">יב</span>
וָאֶתְּנָה לְבוּשִׁי שָׂק וָאֱהִי לָהֶם לְמָשָׁל:<p dir="rtl">
<span dir="rtl" class="inlineHeader" id="a27_Psalms, פרק סט, יג">יג</span>
יָשִׂיחוּ בִי יֹשְׁבֵי שָׁעַר וּנְגִינוֹת שׁוֹתֵי שֵׁכָר:<p dir="rtl">
<span dir="rtl" class="inlineHeader" id="a27_Psalms, פרק סט, יד">יד</span>
וַאֲנִי תְפִלָּתִי לְךָ יְהוָה עֵת רָצוֹן אֱלֹהִים בְּרָב חַסְדֶּךָ עֲנֵנִי בֶּאֱמֶת יִשְׁעֶךָ:<p dir="rtl">
<span dir="rtl" class="inlineHeader" id="a27_Psalms, פרק סט, טו">טו</span>
הַצִּילֵנִי מִטִּיט וְאַל אֶטְבָּעָה אִנָּצְלָה מִשֹּׂנְאַי וּמִמַּעֲמַקֵּי מָיִם:<p dir="rtl">
<span dir="rtl" class="inlineHeader" id="a27_Psalms, פרק סט, טז">טז</span>
אַל תִּשְׁטְפֵנִי שִׁבֹּלֶת מַיִם וְאַל תִּבְלָעֵנִי מְצוּלָה וְאַל תֶּאְטַר עָלַי בְּאֵר פִּיהָ:<p dir="rtl">
<span dir="rtl" class="inlineHeader" id="a27_Psalms, פרק סט, יז">יז</span>
עֲנֵנִי יְהוָה כִּי טוֹב חַסְדֶּךָ כְּרֹב רַחֲמֶיךָ פְּנֵה אֵלָי:<p dir="rtl">
<span dir="rtl" class="inlineHeader" id="a27_Psalms, פרק סט, יח">יח</span>
וְאַל תַּסְתֵּר פָּנֶיךָ מֵעַבְדֶּךָ כִּי צַר לִי מַהֵר עֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק סט, יט">יט</span>
קָרְבָה אֶל נַפְשִׁי גְאָלָהּ לְמַעַן אֹיְבַי פְּדֵנִי:<p dir="rtl">
<span dir="rtl" class="inlineHeader" id="a27_Psalms, פרק סט, כ">כ</span>
אַתָּה יָדַעְתָּ חֶרְפָּתִי וּבָשְׁתִּי וּכְלִמָּתִי נֶגְדְּךָ כָּל צוֹרְרָי:<p dir="rtl">
<span dir="rtl" class="inlineHeader" id="a27_Psalms, פרק סט, כא">כא</span>
חֶרְפָּה שָׁבְרָה לִבִּי וָאָנוּשָׁה וָאֲקַוֶּה לָנוּד וָאַיִן וְלַמְנַחֲמִים וְלֹא מָצָאתִי:<p dir="rtl">
<span dir="rtl" class="inlineHeader" id="a27_Psalms, פרק סט, כב">כב</span>
וַיִּתְּנוּ בְּבָרוּתִי רֹאשׁ וְלִצְמָאִי יַשְׁקוּנִי חֹמֶץ:<p dir="rtl">
<span dir="rtl" class="inlineHeader" id="a27_Psalms, פרק סט, כג">כג</span>
יְהִי שֻׁלְחָנָם לִפְנֵיהֶם לְפָח וְלִשְׁלוֹמִים לְמוֹקֵשׁ:<p dir="rtl">
<span dir="rtl" class="inlineHeader" id="a27_Psalms, פרק סט, כד">כד</span>
תֶּחְשַׁכְנָה עֵינֵיהֶם מֵרְאוֹת וּמָתְנֵיהֶם תָּמִיד הַמְעַד:<p dir="rtl">
<span dir="rtl" class="inlineHeader" id="a27_Psalms, פרק סט, כה">כה</span>
שְׁפָךְ עֲלֵיהֶם זַעְמֶךָ וַחֲרוֹן אַפְּךָ יַשִּׂיגֵם:<p dir="rtl">
<span dir="rtl" class="inlineHeader" id="a27_Psalms, פרק סט, כו">כו</span>
תְּהִי טִירָתָם נְשַׁמָּה בְּאָהֳלֵיהֶם אַל יְהִי יֹשֵׁב:<p dir="rtl">
<span dir="rtl" class="inlineHeader" id="a27_Psalms, פרק סט, כז">כז</span>
כִּי אַתָּה אֲשֶׁר הִכִּיתָ רָדָפוּ וְאֶל מַכְאוֹב חֲלָלֶיךָ יְסַפֵּרוּ:<p dir="rtl">
<span dir="rtl" class="inlineHeader" id="a27_Psalms, פרק סט, כח">כח</span>
תְּנָה עָוֹן עַל עֲוֹנָם וְאַל יָבֹאוּ בְּצִדְקָתֶךָ:<p dir="rtl">
<span dir="rtl" class="inlineHeader" id="a27_Psalms, פרק סט, כט">כט</span>
יִמָּחוּ מִסֵּפֶר חַיִּים וְעִם צַדִּיקִים אַל יִכָּתֵבוּ:<p dir="rtl">
<span dir="rtl" class="inlineHeader" id="a27_Psalms, פרק סט, ל">ל</span>
וַאֲנִי עָנִי וְכוֹאֵב יְשׁוּעָתְךָ אֱלֹהִים תְּשַׂגְּבֵנִי:<p dir="rtl">
<span dir="rtl" class="inlineHeader" id="a27_Psalms, פרק סט, לא">לא</span>
אֲהַלְלָה שֵׁם אֱלֹהִים בְּשִׁיר וַאֲגַדְּלֶנּוּ בְתוֹדָה:<p dir="rtl">
<span dir="rtl" class="inlineHeader" id="a27_Psalms, פרק סט, לב">לב</span>
וְתִיטַב לַיהוָה מִשּׁוֹר פָּר מַקְרִן מַפְרִיס:<p dir="rtl">
<span dir="rtl" class="inlineHeader" id="a27_Psalms, פרק סט, לג">לג</span>
רָאוּ עֲנָוִים יִשְׂמָחוּ דֹּרְשֵׁי אֱלֹהִים וִיחִי לְבַבְכֶם:<p dir="rtl">
<span dir="rtl" class="inlineHeader" id="a27_Psalms, פרק סט, לד">לד</span>
כִּי שֹׁמֵעַ אֶל אֶבְיוֹנִים יְהוָה וְאֶת אֲסִירָיו לֹא בָזָה:<p dir="rtl">
<span dir="rtl" class="inlineHeader" id="a27_Psalms, פרק סט, לה">לה</span>
יְהַלְלוּהוּ שָׁמַיִם וָאָרֶץ יַמִּים וְכָל רֹמֵשׂ בָּם:<p dir="rtl">
<span dir="rtl" class="inlineHeader" id="a27_Psalms, פרק סט, לו">לו</span>
כִּי אֱלֹהִים יוֹשִׁיעַ צִיּוֹן וְיִבְנֶה עָרֵי יְהוּדָה וְיָשְׁבוּ שָׁם וִירֵשׁוּהָ:<p dir="rtl">
<span dir="rtl" class="inlineHeader" id="a27_Psalms, פרק סט, לז">לז</span>
וְזֶרַע עֲבָדָיו יִנְחָלוּהָ וְאֹהֲבֵי שְׁמוֹ יִשְׁכְּנוּ בָהּ: <B>(פ)</B><p dir="rtl">
<h3 dir="rtl" id="a27_Psalms, פרק ע">פרק-ע</h3><p dir="rtl">
<span dir="rtl" class="inlineHeader" id="a27_Psalms, פרק ע, א">א</span>
לַמְנַצֵּחַ לְדָוִד לְהַזְכִּיר:<p dir="rtl">
<span dir="rtl" class="inlineHeader" id="a27_Psalms, פרק ע, ב">ב</span>
אֱלֹהִים לְהַצִּילֵנִי יְהוָה לְעֶזְרָתִי חוּשָׁה:<p dir="rtl">
<span dir="rtl" class="inlineHeader" id="a27_Psalms, פרק ע, ג">ג</span>
יֵבֹשׁוּ וְיַחְפְּרוּ מְבַקְשֵׁי נַפְשִׁי יִסֹּגוּ אָחוֹר וְיִכָּלְמוּ חֲפֵצֵי רָעָתִי:<p dir="rtl">
<span dir="rtl" class="inlineHeader" id="a27_Psalms, פרק ע, ד">ד</span>
יָשׁוּבוּ עַל עֵקֶב בָּשְׁתָּם הָאֹמְרִים הֶאָח הֶאָח:<p dir="rtl">
<span dir="rtl" class="inlineHeader" id="a27_Psalms, פרק ע, ה">ה</span>
יָשִׂישׂוּ וְיִשְׂמְחוּ בְּךָ כָּל מְבַקְשֶׁיךָ וְיֹאמְרוּ תָמִיד יִגְדַּל אֱלֹהִים אֹהֲבֵי יְשׁוּעָתֶךָ:<p dir="rtl">
<span dir="rtl" class="inlineHeader" id="a27_Psalms, פרק ע, ו">ו</span>
וַאֲנִי עָנִי וְאֶבְיוֹן אֱלֹהִים חוּשָׁה לִּי עֶזְרִי וּמְפַלְטִי אַתָּה יְהוָה אַל תְּאַחַר: <B>(פ)</B><p dir="rtl">
<h3 dir="rtl" id="a27_Psalms, פרק עא">פרק-עא</h3><p dir="rtl">
<span dir="rtl" class="inlineHeader" id="a27_Psalms, פרק עא, א">א</span>
בְּךָ יְהוָה חָסִיתִי אַל אֵבוֹשָׁה לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק עא, ב">ב</span>
בְּצִדְקָתְךָ תַּצִּילֵנִי וּתְפַלְּטֵנִי הַטֵּה אֵלַי אָזְנְךָ וְהוֹשִׁיעֵנִי:<p dir="rtl">
<span dir="rtl" class="inlineHeader" id="a27_Psalms, פרק עא, ג">ג</span>
הֱיֵה לִי לְצוּר מָעוֹן לָבוֹא תָּמִיד צִוִּיתָ לְהוֹשִׁיעֵנִי כִּי סַלְעִי וּמְצוּדָתִי אָתָּה:<p dir="rtl">
<span dir="rtl" class="inlineHeader" id="a27_Psalms, פרק עא, ד">ד</span>
אֱלֹהַי פַּלְּטֵנִי מִיַּד רָשָׁע מִכַּף מְעַוֵּל וְחוֹמֵץ:<p dir="rtl">
<span dir="rtl" class="inlineHeader" id="a27_Psalms, פרק עא, ה">ה</span>
כִּי אַתָּה תִקְוָתִי אֲדֹנָי יְהוִה מִבְטַחִי מִנְּעוּרָי:<p dir="rtl">
<span dir="rtl" class="inlineHeader" id="a27_Psalms, פרק עא, ו">ו</span>
עָלֶיךָ נִסְמַכְתִּי מִבֶּטֶן מִמְּעֵי אִמִּי אַתָּה גוֹזִי בְּךָ תְהִלָּתִי תָמִיד:<p dir="rtl">
<span dir="rtl" class="inlineHeader" id="a27_Psalms, פרק עא, ז">ז</span>
כְּמוֹפֵת הָיִיתִי לְרַבִּים וְאַתָּה מַחֲסִי עֹז:<p dir="rtl">
<span dir="rtl" class="inlineHeader" id="a27_Psalms, פרק עא, ח">ח</span>
יִמָּלֵא פִי תְּהִלָּתֶךָ כָּל הַיּוֹם תִּפְאַרְתֶּךָ:<p dir="rtl">
<span dir="rtl" class="inlineHeader" id="a27_Psalms, פרק עא, ט">ט</span>
אַל תַּשְׁלִיכֵנִי לְעֵת זִקְנָה כִּכְלוֹת כֹּחִי אַל תַּעַזְבֵנִי:<p dir="rtl">
<span dir="rtl" class="inlineHeader" id="a27_Psalms, פרק עא, י">י</span>
כִּי אָמְרוּ אוֹיְבַי לִי וְשֹׁמְרֵי נַפְשִׁי נוֹעֲצוּ יַחְדָּו:<p dir="rtl">
<span dir="rtl" class="inlineHeader" id="a27_Psalms, פרק עא, יא">יא</span>
לֵאמֹר אֱלֹהִים עֲזָבוֹ רִדְפוּ וְתִפְשׂוּהוּ כִּי אֵין מַצִּיל:<p dir="rtl">
<span dir="rtl" class="inlineHeader" id="a27_Psalms, פרק עא, יב">יב</span>
אֱלֹהִים אַל תִּרְחַק מִמֶּנִּי אֱלֹהַי לְעֶזְרָתִי (חישה) חוּשָׁה:<p dir="rtl">
<span dir="rtl" class="inlineHeader" id="a27_Psalms, פרק עא, יג">יג</span>
יֵבֹשׁוּ יִכְלוּ שֹׂטְנֵי נַפְשִׁי יַעֲטוּ חֶרְפָּה וּכְלִמָּה מְבַקְשֵׁי רָעָתִי:<p dir="rtl">
<span dir="rtl" class="inlineHeader" id="a27_Psalms, פרק עא, יד">יד</span>
וַאֲנִי תָּמִיד אֲיַחֵל וְהוֹסַפְתִּי עַל כָּל תְּהִלָּתֶךָ:<p dir="rtl">
<span dir="rtl" class="inlineHeader" id="a27_Psalms, פרק עא, טו">טו</span>
פִּי יְסַפֵּר צִדְקָתֶךָ כָּל הַיּוֹם תְּשׁוּעָתֶךָ כִּי לֹא יָדַעְתִּי סְפֹרוֹת:<p dir="rtl">
<span dir="rtl" class="inlineHeader" id="a27_Psalms, פרק עא, טז">טז</span>
אָבוֹא בִּגְבֻרוֹת אֲדֹנָי יְהוִה אַזְכִּיר צִדְקָתְךָ לְבַדֶּךָ:<p dir="rtl">
<span dir="rtl" class="inlineHeader" id="a27_Psalms, פרק עא, יז">יז</span>
אֱלֹהִים לִמַּדְתַּנִי מִנְּעוּרָי וְעַד הֵנָּה אַגִּיד נִפְלְאוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק עא, יח">יח</span>
וְגַם עַד זִקְנָה וְשֵׂיבָה אֱלֹהִים אַל תַּעַזְבֵנִי עַד אַגִּיד זְרוֹעֲךָ לְדוֹר לְכָל יָבוֹא גְּבוּרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק עא, יט">יט</span>
וְצִדְקָתְךָ אֱלֹהִים עַד מָרוֹם אֲשֶׁר עָשִׂיתָ גְדֹלוֹת אֱלֹהִים מִי כָמוֹךָ:<p dir="rtl">
<span dir="rtl" class="inlineHeader" id="a27_Psalms, פרק עא, כ">כ</span>
אֲשֶׁר (הראיתנו) הִרְאִיתַנִי צָרוֹת רַבּוֹת וְרָעוֹת תָּשׁוּב (תחיינו) תְּחַיֵּינִי וּמִתְּהֹמוֹת הָאָרֶץ תָּשׁוּב תַּעֲלֵנִי:<p dir="rtl">
<span dir="rtl" class="inlineHeader" id="a27_Psalms, פרק עא, כא">כא</span>
תֶּרֶב גְּדֻלָּתִי וְתִסֹּב תְּנַחֲמֵנִי:<p dir="rtl">
<span dir="rtl" class="inlineHeader" id="a27_Psalms, פרק עא, כב">כב</span>
גַּם אֲנִי אוֹדְךָ בִכְלִי נֶבֶל אֲמִתְּךָ אֱלֹהָי אֲזַמְּרָה לְךָ בְכִנּוֹר קְדוֹשׁ יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק עא, כג">כג</span>
תְּרַנֵּנָּה שְׂפָתַי כִּי אֲזַמְּרָה לָּךְ וְנַפְשִׁי אֲשֶׁר פָּדִיתָ:<p dir="rtl">
<span dir="rtl" class="inlineHeader" id="a27_Psalms, פרק עא, כד">כד</span>
גַּם לְשׁוֹנִי כָּל הַיּוֹם תֶּהְגֶּה צִדְקָתֶךָ כִּי בֹשׁוּ כִי חָפְרוּ מְבַקְשֵׁי רָעָתִי: <B>(פ)</B><p dir="rtl">
<h3 dir="rtl" id="a27_Psalms, פרק עב">פרק-עב</h3><p dir="rtl">
<span dir="rtl" class="inlineHeader" id="a27_Psalms, פרק עב, א">א</span>
לִשְׁלֹמֹה אֱלֹהִים מִשְׁפָּטֶיךָ לְמֶלֶךְ תֵּן וְצִדְקָתְךָ לְבֶן מֶלֶךְ:<p dir="rtl">
<span dir="rtl" class="inlineHeader" id="a27_Psalms, פרק עב, ב">ב</span>
יָדִין עַמְּךָ בְצֶדֶק וַעֲנִיֶּיךָ בְמִשְׁפָּט:<p dir="rtl">
<span dir="rtl" class="inlineHeader" id="a27_Psalms, פרק עב, ג">ג</span>
יִשְׂאוּ הָרִים שָׁלוֹם לָעָם וּגְבָעוֹת בִּצְדָקָה:<p dir="rtl">
<span dir="rtl" class="inlineHeader" id="a27_Psalms, פרק עב, ד">ד</span>
יִשְׁפֹּט עֲנִיֵּי עָם יוֹשִׁיעַ לִבְנֵי אֶבְיוֹן וִידַכֵּא עוֹשֵׁק:<p dir="rtl">
<span dir="rtl" class="inlineHeader" id="a27_Psalms, פרק עב, ה">ה</span>
יִירָאוּךָ עִם שָׁמֶשׁ וְלִפְנֵי יָרֵחַ דּוֹר דּוֹרִים:<p dir="rtl">
<span dir="rtl" class="inlineHeader" id="a27_Psalms, פרק עב, ו">ו</span>
יֵרֵד כְּמָטָר עַל גֵּז כִּרְבִיבִים זַרְזִיף אָרֶץ:<p dir="rtl">
<span dir="rtl" class="inlineHeader" id="a27_Psalms, פרק עב, ז">ז</span>
יִפְרַח בְּיָמָיו צַדִּיק וְרֹב שָׁלוֹם עַד בְּלִי יָרֵחַ:<p dir="rtl">
<span dir="rtl" class="inlineHeader" id="a27_Psalms, פרק עב, ח">ח</span>
וְיֵרְדְּ מִיָּם עַד יָם וּמִנָּהָר עַד אַפְסֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק עב, ט">ט</span>
לְפָנָיו יִכְרְעוּ צִיִּים וְאֹיְבָיו עָפָר יְלַחֵכוּ:<p dir="rtl">
<span dir="rtl" class="inlineHeader" id="a27_Psalms, פרק עב, י">י</span>
מַלְכֵי תַרְשִׁישׁ וְאִיִּים מִנְחָה יָשִׁיבוּ מַלְכֵי שְׁבָא וּסְבָא אֶשְׁכָּר יַקְרִיבוּ:<p dir="rtl">
<span dir="rtl" class="inlineHeader" id="a27_Psalms, פרק עב, יא">יא</span>
וְיִשְׁתַּחֲווּ לוֹ כָל מְלָכִים כָּל גּוֹיִם יַעַבְדוּהוּ:<p dir="rtl">
<span dir="rtl" class="inlineHeader" id="a27_Psalms, פרק עב, יב">יב</span>
כִּי יַצִּיל אֶבְיוֹן מְשַׁוֵּעַ וְעָנִי וְאֵין עֹזֵר לוֹ:<p dir="rtl">
<span dir="rtl" class="inlineHeader" id="a27_Psalms, פרק עב, יג">יג</span>
יָחֹס עַל דַּל וְאֶבְיוֹן וְנַפְשׁוֹת אֶבְיוֹנִים יוֹשִׁיעַ:<p dir="rtl">
<span dir="rtl" class="inlineHeader" id="a27_Psalms, פרק עב, יד">יד</span>
מִתּוֹךְ וּמֵחָמָס יִגְאַל נַפְשָׁם וְיֵיקַר דָּמָם בְּעֵינָיו:<p dir="rtl">
<span dir="rtl" class="inlineHeader" id="a27_Psalms, פרק עב, טו">טו</span>
וִיחִי וְיִתֶּן לוֹ מִזְּהַב שְׁבָא וְיִתְפַּלֵּל בַּעֲדוֹ תָמִיד כָּל הַיּוֹם יְבָרֲכֶנְהוּ:<p dir="rtl">
<span dir="rtl" class="inlineHeader" id="a27_Psalms, פרק עב, טז">טז</span>
יְהִי פִסַּת בַּר בָּאָרֶץ בְּרֹאשׁ הָרִים יִרְעַשׁ כַּלְּבָנוֹן פִּרְיוֹ וְיָצִיצוּ מֵעִיר כְּעֵשֶׂב הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עב, יז">יז</span>
יְהִי שְׁמוֹ לְעוֹלָם לִפְנֵי שֶׁמֶשׁ (ינין) יִנּוֹן שְׁמוֹ וְיִתְבָּרְכוּ בוֹ כָּל גּוֹיִם יְאַשְּׁרוּהוּ:<p dir="rtl">
<span dir="rtl" class="inlineHeader" id="a27_Psalms, פרק עב, יח">יח</span>
בָּרוּךְ יְהוָה אֱלֹהִים אֱלֹהֵי יִשְׂרָאֵל עֹשֵׂה נִפְלָאוֹת לְבַדּוֹ:<p dir="rtl">
<span dir="rtl" class="inlineHeader" id="a27_Psalms, פרק עב, יט">יט</span>
וּבָרוּךְ שֵׁם כְּבוֹדוֹ לְעוֹלָם וְיִמָּלֵא כְבוֹדוֹ אֶת כֹּל הָאָרֶץ אָמֵן וְאָמֵן:<p dir="rtl">
<span dir="rtl" class="inlineHeader" id="a27_Psalms, פרק עב, כ">כ</span>
כָּלּוּ תְפִלּוֹת דָּוִד בֶּן יִשָׁי: <B>(פ)</B><p dir="rtl">
<h3 dir="rtl" id="a27_Psalms, פרק עג">פרק-עג</h3><p dir="rtl">
<span dir="rtl" class="inlineHeader" id="a27_Psalms, פרק עג, א">א</span>
מִזְמוֹר לְאָסָף אַךְ טוֹב לְיִשְׂרָאֵל אֱלֹהִים לְבָרֵי לֵבָב:<p dir="rtl">
<span dir="rtl" class="inlineHeader" id="a27_Psalms, פרק עג, ב">ב</span>
וַאֲנִי כִּמְעַט (נטוי) נָטָיוּ רַגְלָי כְּאַיִן (שפכה) שֻׁפְּכוּ אֲשֻׁרָי:<p dir="rtl">
<span dir="rtl" class="inlineHeader" id="a27_Psalms, פרק עג, ג">ג</span>
כִּי קִנֵּאתִי בַּהוֹלְלִים שְׁלוֹם רְשָׁעִים אֶרְאֶה:<p dir="rtl">
<span dir="rtl" class="inlineHeader" id="a27_Psalms, פרק עג, ד">ד</span>
כִּי אֵין חַרְצֻבּוֹת לְמוֹתָם וּבָרִיא אוּלָם:<p dir="rtl">
<span dir="rtl" class="inlineHeader" id="a27_Psalms, פרק עג, ה">ה</span>
בַּעֲמַל אֱנוֹשׁ אֵינֵמוֹ וְעִם אָדָם לֹא יְנֻגָּעוּ:<p dir="rtl">
<span dir="rtl" class="inlineHeader" id="a27_Psalms, פרק עג, ו">ו</span>
לָכֵן עֲנָקַתְמוֹ גַאֲוָה יַעֲטָף שִׁית חָמָס לָמוֹ:<p dir="rtl">
<span dir="rtl" class="inlineHeader" id="a27_Psalms, פרק עג, ז">ז</span>
יָצָא מֵחֵלֶב עֵינֵמוֹ עָבְרוּ מַשְׂכִּיּוֹת לֵבָב:<p dir="rtl">
<span dir="rtl" class="inlineHeader" id="a27_Psalms, פרק עג, ח">ח</span>
יָמִיקוּ וִידַבְּרוּ בְרָע עֹשֶׁק מִמָּרוֹם יְדַבֵּרוּ:<p dir="rtl">
<span dir="rtl" class="inlineHeader" id="a27_Psalms, פרק עג, ט">ט</span>
שַׁתּוּ בַשָּׁמַיִם פִּיהֶם וּלְשׁוֹנָם תִּהֲלַךְ בָּאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עג, י">י</span>
לָכֵן (ישיב) יָשׁוּב עַמּוֹ הֲלֹם וּמֵי מָלֵא יִמָּצוּ לָמוֹ:<p dir="rtl">
<span dir="rtl" class="inlineHeader" id="a27_Psalms, פרק עג, יא">יא</span>
וְאָמְרוּ אֵיכָה יָדַע אֵל וְיֵשׁ דֵּעָה בְעֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק עג, יב">יב</span>
הִנֵּה אֵלֶּה רְשָׁעִים וְשַׁלְוֵי עוֹלָם הִשְׂגּוּ חָיִל:<p dir="rtl">
<span dir="rtl" class="inlineHeader" id="a27_Psalms, פרק עג, יג">יג</span>
אַךְ רִיק זִכִּיתִי לְבָבִי וָאֶרְחַץ בְּנִקָּיוֹן כַּפָּי:<p dir="rtl">
<span dir="rtl" class="inlineHeader" id="a27_Psalms, פרק עג, יד">יד</span>
וָאֱהִי נָגוּעַ כָּל הַיּוֹם וְתוֹכַחְתִּי לַבְּקָרִים:<p dir="rtl">
<span dir="rtl" class="inlineHeader" id="a27_Psalms, פרק עג, טו">טו</span>
אִם אָמַרְתִּי אֲסַפְּרָה כְמוֹ הִנֵּה דוֹר בָּנֶיךָ בָגָדְתִּי:<p dir="rtl">
<span dir="rtl" class="inlineHeader" id="a27_Psalms, פרק עג, טז">טז</span>
וָאֲחַשְּׁבָה לָדַעַת זֹאת עָמָל (היא) הוּא בְעֵינָי:<p dir="rtl">
<span dir="rtl" class="inlineHeader" id="a27_Psalms, פרק עג, יז">יז</span>
עַד אָבוֹא אֶל מִקְדְּשֵׁי אֵל אָבִינָה לְאַחֲרִיתָם:<p dir="rtl">
<span dir="rtl" class="inlineHeader" id="a27_Psalms, פרק עג, יח">יח</span>
אַךְ בַּחֲלָקוֹת תָּשִׁית לָמוֹ הִפַּלְתָּם לְמַשּׁוּאוֹת:<p dir="rtl">
<span dir="rtl" class="inlineHeader" id="a27_Psalms, פרק עג, יט">יט</span>
אֵיךְ הָיוּ לְשַׁמָּה כְרָגַע סָפוּ תַמּוּ מִן בַּלָּהוֹת:<p dir="rtl">
<span dir="rtl" class="inlineHeader" id="a27_Psalms, פרק עג, כ">כ</span>
כַּחֲלוֹם מֵהָקִיץ אֲדֹנָי בָּעִיר צַלְמָם תִּבְזֶה:<p dir="rtl">
<span dir="rtl" class="inlineHeader" id="a27_Psalms, פרק עג, כא">כא</span>
כִּי יִתְחַמֵּץ לְבָבִי וְכִלְיוֹתַי אֶשְׁתּוֹנָן:<p dir="rtl">
<span dir="rtl" class="inlineHeader" id="a27_Psalms, פרק עג, כב">כב</span>
וַאֲנִי בַעַר וְלֹא אֵדָע בְּהֵמוֹת הָיִיתִי עִמָּךְ:<p dir="rtl">
<span dir="rtl" class="inlineHeader" id="a27_Psalms, פרק עג, כג">כג</span>
וַאֲנִי תָמִיד עִמָּךְ אָחַזְתָּ בְּיַד יְמִינִי:<p dir="rtl">
<span dir="rtl" class="inlineHeader" id="a27_Psalms, פרק עג, כד">כד</span>
בַּעֲצָתְךָ תַנְחֵנִי וְאַחַר כָּבוֹד תִּקָּחֵנִי:<p dir="rtl">
<span dir="rtl" class="inlineHeader" id="a27_Psalms, פרק עג, כה">כה</span>
מִי לִי בַשָּׁמָיִם וְעִמְּךָ לֹא חָפַצְתִּי בָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עג, כו">כו</span>
כָּלָה שְׁאֵרִי וּלְבָבִי צוּר לְבָבִי וְחֶלְקִי אֱלֹהִים לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק עג, כז">כז</span>
כִּי הִנֵּה רְחֵקֶיךָ יֹאבֵדוּ הִצְמַתָּה כָּל זוֹנֶה מִמֶּךָּ:<p dir="rtl">
<span dir="rtl" class="inlineHeader" id="a27_Psalms, פרק עג, כח">כח</span>
וַאֲנִי קִרֲבַת אֱלֹהִים לִי טוֹב שַׁתִּי בַּאדֹנָי יְהוִֹה מַחְסִי לְסַפֵּר כָּל מַלְאֲכוֹתֶיךָ: <B>(פ)</B><p dir="rtl">
<h3 dir="rtl" id="a27_Psalms, פרק עד">פרק-עד</h3><p dir="rtl">
<span dir="rtl" class="inlineHeader" id="a27_Psalms, פרק עד, א">א</span>
מַשְׂכִּיל לְאָסָף לָמָה אֱלֹהִים זָנַחְתָּ לָנֶצַח יֶעְשַׁן אַפְּךָ בְּצֹאן מַרְעִיתֶךָ:<p dir="rtl">
<span dir="rtl" class="inlineHeader" id="a27_Psalms, פרק עד, ב">ב</span>
זְכֹר עֲדָתְךָ קָנִיתָ קֶּדֶם גָּאַלְתָּ שֵׁבֶט נַחֲלָתֶךָ הַר צִיּוֹן זֶה שָׁכַנְתָּ בּוֹ:<p dir="rtl">
<span dir="rtl" class="inlineHeader" id="a27_Psalms, פרק עד, ג">ג</span>
הָרִימָה פְעָמֶיךָ לְמַשֻּׁאוֹת נֶצַח כָּל הֵרַע אוֹיֵב בַּקֹּדֶשׁ:<p dir="rtl">
<span dir="rtl" class="inlineHeader" id="a27_Psalms, פרק עד, ד">ד</span>
שָׁאֲגוּ צֹרְרֶיךָ בְּקֶרֶב מוֹעֲדֶךָ שָׂמוּ אוֹתֹתָם אֹתוֹת:<p dir="rtl">
<span dir="rtl" class="inlineHeader" id="a27_Psalms, פרק עד, ה">ה</span>
יִוָּדַע כְּמֵבִיא לְמָעְלָה בִּסֲבָךְ עֵץ קַרְדֻּמּוֹת:<p dir="rtl">
<span dir="rtl" class="inlineHeader" id="a27_Psalms, פרק עד, ו">ו</span>
(ועת) וְעַתָּה פִּתּוּחֶיהָ יָּחַד בְּכַשִּׁיל וְכֵילַפֹּת יַהֲלֹמוּן:<p dir="rtl">
<span dir="rtl" class="inlineHeader" id="a27_Psalms, פרק עד, ז">ז</span>
שִׁלְחוּ בָאֵשׁ מִקְדָּשֶׁךָ לָאָרֶץ חִלְּלוּ מִשְׁכַּן שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק עד, ח">ח</span>
אָמְרוּ בְלִבָּם נִינָם יָחַד שָׂרְפוּ כָל מוֹעֲדֵי אֵל בָּאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עד, ט">ט</span>
אוֹתֹתֵינוּ לֹא רָאִינוּ אֵין עוֹד נָבִיא וְלֹא אִתָּנוּ יֹדֵעַ עַד מָה:<p dir="rtl">
<span dir="rtl" class="inlineHeader" id="a27_Psalms, פרק עד, י">י</span>
עַד מָתַי אֱלֹהִים יְחָרֶף צָר יְנָאֵץ אוֹיֵב שִׁמְךָ לָנֶצַח:<p dir="rtl">
<span dir="rtl" class="inlineHeader" id="a27_Psalms, פרק עד, יא">יא</span>
לָמָּה תָשִׁיב יָדְךָ וִימִינֶךָ מִקֶּרֶב (חוקך) חֵיקְךָ כַלֵּה:<p dir="rtl">
<span dir="rtl" class="inlineHeader" id="a27_Psalms, פרק עד, יב">יב</span>
וֵאלֹהִים מַלְכִּי מִקֶּדֶם פֹּעֵל יְשׁוּעוֹת בְּקֶרֶב הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עד, יג">יג</span>
אַתָּה פוֹרַרְתָּ בְעָזְּךָ יָם שִׁבַּרְתָּ רָאשֵׁי תַנִּינִים עַל הַמָּיִם:<p dir="rtl">
<span dir="rtl" class="inlineHeader" id="a27_Psalms, פרק עד, יד">יד</span>
אַתָּה רִצַּצְתָּ רָאשֵׁי לִוְיָתָן תִּתְּנֶנּוּ מַאֲכָל לְעָם לְצִיִּים:<p dir="rtl">
<span dir="rtl" class="inlineHeader" id="a27_Psalms, פרק עד, טו">טו</span>
אַתָּה בָקַעְתָּ מַעְיָן וָנָחַל אַתָּה הוֹבַשְׁתָּ נַהֲרוֹת אֵיתָן:<p dir="rtl">
<span dir="rtl" class="inlineHeader" id="a27_Psalms, פרק עד, טז">טז</span>
לְךָ יוֹם אַף לְךָ לָיְלָה אַתָּה הֲכִינוֹתָ מָאוֹר וָשָׁמֶשׁ:<p dir="rtl">
<span dir="rtl" class="inlineHeader" id="a27_Psalms, פרק עד, יז">יז</span>
אַתָּה הִצַּבְתָּ כָּל גְּבוּלוֹת אָרֶץ קַיִץ וָחֹרֶף אַתָּה יְצַרְתָּם:<p dir="rtl">
<span dir="rtl" class="inlineHeader" id="a27_Psalms, פרק עד, יח">יח</span>
זְכָר זֹאת אוֹיֵב חֵרֵף יְהוָה וְעַם נָבָל נִאֲצוּ שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק עד, יט">יט</span>
אַל תִּתֵּן לְחַיַּת נֶפֶשׁ תּוֹרֶךָ חַיַּת עֲנִיֶּיךָ אַל תִּשְׁכַּח לָנֶצַח:<p dir="rtl">
<span dir="rtl" class="inlineHeader" id="a27_Psalms, פרק עד, כ">כ</span>
הַבֵּט לַבְּרִית כִּי מָלְאוּ מַחֲשַׁכֵּי אֶרֶץ נְאוֹת חָמָס:<p dir="rtl">
<span dir="rtl" class="inlineHeader" id="a27_Psalms, פרק עד, כא">כא</span>
אַל יָשֹׁב דַּךְ נִכְלָם עָנִי וְאֶבְיוֹן יְהַלְלוּ שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק עד, כב">כב</span>
קוּמָה אֱלֹהִים רִיבָה רִיבֶךָ זְכֹר חֶרְפָּתְךָ מִנִּי נָבָל כָּל הַיּוֹם:<p dir="rtl">
<span dir="rtl" class="inlineHeader" id="a27_Psalms, פרק עד, כג">כג</span>
אַל תִּשְׁכַּח קוֹל צֹרְרֶיךָ שְׁאוֹן קָמֶיךָ עֹלֶה תָמִיד: <B>(פ)</B><p dir="rtl">
<h3 dir="rtl" id="a27_Psalms, פרק עה">פרק-עה</h3><p dir="rtl">
<span dir="rtl" class="inlineHeader" id="a27_Psalms, פרק עה, א">א</span>
לַמְנַצֵּחַ אַל תַּשְׁחֵת מִזְמוֹר לְאָסָף שִׁיר:<p dir="rtl">
<span dir="rtl" class="inlineHeader" id="a27_Psalms, פרק עה, ב">ב</span>
הוֹדִינוּ לְּךָ אֱלֹהִים הוֹדִינוּ וְקָרוֹב שְׁמֶךָ סִפְּרוּ נִפְלְאוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק עה, ג">ג</span>
כִּי אֶקַּח מוֹעֵד אֲנִי מֵישָׁרִים אֶשְׁפֹּט:<p dir="rtl">
<span dir="rtl" class="inlineHeader" id="a27_Psalms, פרק עה, ד">ד</span>
נְמֹגִים אֶרֶץ וְכָל יֹשְׁבֶיהָ אָנֹכִי תִכַּנְתִּי עַמּוּדֶיהָ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק עה, ה">ה</span>
אָמַרְתִּי לַהוֹלְלִים אַל תָּהֹלּוּ וְלָרְשָׁעִים אַל תָּרִימוּ קָרֶן:<p dir="rtl">
<span dir="rtl" class="inlineHeader" id="a27_Psalms, פרק עה, ו">ו</span>
אַל תָּרִימוּ לַמָּרוֹם קַרְנְכֶם תְּדַבְּרוּ בְצַוָּאר עָתָק:<p dir="rtl">
<span dir="rtl" class="inlineHeader" id="a27_Psalms, פרק עה, ז">ז</span>
כִּי לֹא מִמּוֹצָא וּמִמַּעֲרָב וְלֹא מִמִּדְבַּר הָרִים:<p dir="rtl">
<span dir="rtl" class="inlineHeader" id="a27_Psalms, פרק עה, ח">ח</span>
כִּי אֱלֹהִים שֹׁפֵט זֶה יַשְׁפִּיל וְזֶה יָרִים:<p dir="rtl">
<span dir="rtl" class="inlineHeader" id="a27_Psalms, פרק עה, ט">ט</span>
כִּי כוֹס בְּיַד יְהוָה וְיַיִן חָמַר מָלֵא מֶסֶךְ וַיַּגֵּר מִזֶּה אַךְ שְׁמָרֶיהָ יִמְצוּ יִשְׁתּוּ כֹּל רִשְׁעֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק עה, י">י</span>
וַאֲנִי אַגִּיד לְעֹלָם אֲזַמְּרָה לֵאלֹהֵי יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק עה, יא">יא</span>
וְכָל קַרְנֵי רְשָׁעִים אֲגַדֵּעַ תְּרוֹמַמְנָה קַרְנוֹת צַדִּיק: <B>(פ)</B><p dir="rtl">
<h3 dir="rtl" id="a27_Psalms, פרק עו">פרק-עו</h3><p dir="rtl">
<span dir="rtl" class="inlineHeader" id="a27_Psalms, פרק עו, א">א</span>
לַמְנַצֵּחַ בִּנְגִינֹת מִזְמוֹר לְאָסָף שִׁיר:<p dir="rtl">
<span dir="rtl" class="inlineHeader" id="a27_Psalms, פרק עו, ב">ב</span>
נוֹדָע בִּיהוּדָה אֱלֹהִים בְּיִשְׂרָאֵל גָּדוֹל שְׁמוֹ:<p dir="rtl">
<span dir="rtl" class="inlineHeader" id="a27_Psalms, פרק עו, ג">ג</span>
וַיְהִי בְשָׁלֵם סֻכּוֹ וּמְעוֹנָתוֹ בְצִיּוֹן:<p dir="rtl">
<span dir="rtl" class="inlineHeader" id="a27_Psalms, פרק עו, ד">ד</span>
שָׁמָּה שִׁבַּר רִשְׁפֵי קָשֶׁת מָגֵן וְחֶרֶב וּמִלְחָמָה סֶלָה:<p dir="rtl">
<span dir="rtl" class="inlineHeader" id="a27_Psalms, פרק עו, ה">ה</span>
נָאוֹר אַתָּה אַדִּיר מֵהַרְרֵי טָרֶף:<p dir="rtl">
<span dir="rtl" class="inlineHeader" id="a27_Psalms, פרק עו, ו">ו</span>
אֶשְׁתּוֹלְלוּ אַבִּירֵי לֵב נָמוּ שְׁנָתָם וְלֹא מָצְאוּ כָל אַנְשֵׁי חַיִל יְדֵיהֶם:<p dir="rtl">
<span dir="rtl" class="inlineHeader" id="a27_Psalms, פרק עו, ז">ז</span>
מִגַּעֲרָתְךָ אֱלֹהֵי יַעֲקֹב נִרְדָּם וְרֶכֶב וָסוּס:<p dir="rtl">
<span dir="rtl" class="inlineHeader" id="a27_Psalms, פרק עו, ח">ח</span>
אַתָּה נוֹרָא אַתָּה וּמִי יַעֲמֹד לְפָנֶיךָ מֵאָז אַפֶּךָ:<p dir="rtl">
<span dir="rtl" class="inlineHeader" id="a27_Psalms, פרק עו, ט">ט</span>
מִשָּׁמַיִם הִשְׁמַעְתָּ דִּין אֶרֶץ יָרְאָה וְשָׁקָטָה:<p dir="rtl">
<span dir="rtl" class="inlineHeader" id="a27_Psalms, פרק עו, י">י</span>
בְּקוּם לַמִּשְׁפָּט אֱלֹהִים לְהוֹשִׁיעַ כָּל עַנְוֵי אֶרֶץ סֶלָה:<p dir="rtl">
<span dir="rtl" class="inlineHeader" id="a27_Psalms, פרק עו, יא">יא</span>
כִּי חֲמַת אָדָם תּוֹדֶךָּ שְׁאֵרִית חֵמֹת תַּחְגֹּר:<p dir="rtl">
<span dir="rtl" class="inlineHeader" id="a27_Psalms, פרק עו, יב">יב</span>
נִדֲרוּ וְשַׁלְּמוּ לַיהוָה אֱלֹהֵיכֶם כָּל סְבִיבָיו יוֹבִילוּ שַׁי לַמּוֹרָא:<p dir="rtl">
<span dir="rtl" class="inlineHeader" id="a27_Psalms, פרק עו, יג">יג</span>
יִבְצֹר רוּחַ נְגִידִים נוֹרָא לְמַלְכֵי אָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק עז">פרק-עז</h3><p dir="rtl">
<span dir="rtl" class="inlineHeader" id="a27_Psalms, פרק עז, א">א</span>
לַמְנַצֵּחַ עַל (ידיתון) יְדוּתוּן לְאָסָף מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק עז, ב">ב</span>
קוֹלִי אֶל אֱלֹהִים וְאֶצְעָקָה קוֹלִי אֶל אֱלֹהִים וְהַאֲזִין אֵלָי:<p dir="rtl">
<span dir="rtl" class="inlineHeader" id="a27_Psalms, פרק עז, ג">ג</span>
בְּיוֹם צָרָתִי אֲדֹנָי דָּרָשְׁתִּי יָדִי לַיְלָה נִגְּרָה וְלֹא תָפוּג מֵאֲנָה הִנָּחֵם נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק עז, ד">ד</span>
אֶזְכְּרָה אֱלֹהִים וְאֶהֱמָיָה אָשִׂיחָה וְתִתְעַטֵּף רוּחִי סֶלָה:<p dir="rtl">
<span dir="rtl" class="inlineHeader" id="a27_Psalms, פרק עז, ה">ה</span>
אָחַזְתָּ שְׁמֻרוֹת עֵינָי נִפְעַמְתִּי וְלֹא אֲדַבֵּר:<p dir="rtl">
<span dir="rtl" class="inlineHeader" id="a27_Psalms, פרק עז, ו">ו</span>
חִשַּׁבְתִּי יָמִים מִקֶּדֶם שְׁנוֹת עוֹלָמִים:<p dir="rtl">
<span dir="rtl" class="inlineHeader" id="a27_Psalms, פרק עז, ז">ז</span>
אֶזְכְּרָה נְגִינָתִי בַּלָּיְלָה עִם לְבָבִי אָשִׂיחָה וַיְחַפֵּשׂ רוּחִי:<p dir="rtl">
<span dir="rtl" class="inlineHeader" id="a27_Psalms, פרק עז, ח">ח</span>
הַלְעוֹלָמִים יִזְנַח אֲדֹנָי וְלֹא יֹסִיף לִרְצוֹת עוֹד:<p dir="rtl">
<span dir="rtl" class="inlineHeader" id="a27_Psalms, פרק עז, ט">ט</span>
הֶאָפֵס לָנֶצַח חַסְדּוֹ גָּמַר אֹמֶר לְדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק עז, י">י</span>
הֲשָׁכַח חַנּוֹת אֵל אִם קָפַץ בְּאַף רַחֲמָיו סֶלָה:<p dir="rtl">
<span dir="rtl" class="inlineHeader" id="a27_Psalms, פרק עז, יא">יא</span>
וָאֹמַר חַלּוֹתִי הִיא שְׁנוֹת יְמִין עֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק עז, יב">יב</span>
(אזכיר) אֶזְכּוֹר מַעַלְלֵי יָהּ כִּי אֶזְכְּרָה מִקֶּדֶם פִּלְאֶךָ:<p dir="rtl">
<span dir="rtl" class="inlineHeader" id="a27_Psalms, פרק עז, יג">יג</span>
וְהָגִיתִי בְכָל פָּעֳלֶךָ וּבַעֲלִילוֹתֶיךָ אָשִׂיחָה:<p dir="rtl">
<span dir="rtl" class="inlineHeader" id="a27_Psalms, פרק עז, יד">יד</span>
אֱלֹהִים בַּקֹּדֶשׁ דַּרְכֶּךָ מִי אֵל גָּדוֹל כֵּאלֹהִים:<p dir="rtl">
<span dir="rtl" class="inlineHeader" id="a27_Psalms, פרק עז, טו">טו</span>
אַתָּה הָאֵל עֹשֵׂה פֶלֶא הוֹדַעְתָּ בָעַמִּים עֻזֶּךָ:<p dir="rtl">
<span dir="rtl" class="inlineHeader" id="a27_Psalms, פרק עז, טז">טז</span>
גָּאַלְתָּ בִּזְרוֹעַ עַמֶּךָ בְּנֵי יַעֲקֹב וְיוֹסֵף סֶלָה:<p dir="rtl">
<span dir="rtl" class="inlineHeader" id="a27_Psalms, פרק עז, יז">יז</span>
רָאוּךָ מַּיִם אֱלֹהִים רָאוּךָ מַּיִם יָחִילוּ אַף יִרְגְּזוּ תְהֹמוֹת:<p dir="rtl">
<span dir="rtl" class="inlineHeader" id="a27_Psalms, פרק עז, יח">יח</span>
זֹרְמוּ מַיִם עָבוֹת קוֹל נָתְנוּ שְׁחָקִים אַף חֲצָצֶיךָ יִתְהַלָּכוּ:<p dir="rtl">
<span dir="rtl" class="inlineHeader" id="a27_Psalms, פרק עז, יט">יט</span>
קוֹל רַעַמְךָ בַּגַּלְגַּל הֵאִירוּ בְרָקִים תֵּבֵל רָגְזָה וַתִּרְעַשׁ הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק עז, כ">כ</span>
בַּיָּם דַּרְכֶּךָ (ושביליך) וּשְׁבִילְךָ בְּמַיִם רַבִּים וְעִקְּבוֹתֶיךָ לֹא נֹדָעוּ:<p dir="rtl">
<span dir="rtl" class="inlineHeader" id="a27_Psalms, פרק עז, כא">כא</span>
נָחִיתָ כַצֹּאן עַמֶּךָ בְּיַד מֹשֶׁה וְאַהֲרֹן: <B>(פ)</B><p dir="rtl">
<h3 dir="rtl" id="a27_Psalms, פרק עח">פרק-עח</h3><p dir="rtl">
<span dir="rtl" class="inlineHeader" id="a27_Psalms, פרק עח, א">א</span>
מַשְׂכִּיל לְאָסָף הַאֲזִינָה עַמִּי תּוֹרָתִי הַטּוּ אָזְנְכֶם לְאִמְרֵי פִי:<p dir="rtl">
<span dir="rtl" class="inlineHeader" id="a27_Psalms, פרק עח, ב">ב</span>
אֶפְתְּחָה בְמָשָׁל פִּי אַבִּיעָה חִידוֹת מִנִּי קֶדֶם:<p dir="rtl">
<span dir="rtl" class="inlineHeader" id="a27_Psalms, פרק עח, ג">ג</span>
אֲשֶׁר שָׁמַעְנוּ וַנֵּדָעֵם וַאֲבוֹתֵינוּ סִפְּרוּ לָנוּ:<p dir="rtl">
<span dir="rtl" class="inlineHeader" id="a27_Psalms, פרק עח, ד">ד</span>
לֹא נְכַחֵד מִבְּנֵיהֶם לְדוֹר אַחֲרוֹן מְסַפְּרִים תְּהִלּוֹת יְהוָה וֶעֱזוּזוֹ וְנִפְלְאוֹתָיו אֲשֶׁר עָשָׂה:<p dir="rtl">
<span dir="rtl" class="inlineHeader" id="a27_Psalms, פרק עח, ה">ה</span>
וַיָּקֶם עֵדוּת בְּיַעֲקֹב וְתוֹרָה שָׂם בְּיִשְׂרָאֵל אֲשֶׁר צִוָּה אֶת אֲבוֹתֵינוּ לְהוֹדִיעָם לִבְנֵיהֶם:<p dir="rtl">
<span dir="rtl" class="inlineHeader" id="a27_Psalms, פרק עח, ו">ו</span>
לְמַעַן יֵדְעוּ דּוֹר אַחֲרוֹן בָּנִים יִוָּלֵדוּ יָקֻמוּ וִיסַפְּרוּ לִבְנֵיהֶם:<p dir="rtl">
<span dir="rtl" class="inlineHeader" id="a27_Psalms, פרק עח, ז">ז</span>
וְיָשִׂימוּ בֵאלֹהִים כִּסְלָם וְלֹא יִשְׁכְּחוּ מַעַלְלֵי אֵל וּמִצְוֹתָיו יִנְצֹרוּ:<p dir="rtl">
<span dir="rtl" class="inlineHeader" id="a27_Psalms, פרק עח, ח">ח</span>
וְלֹא יִהְיוּ כַּאֲבוֹתָם דּוֹר סוֹרֵר וּמֹרֶה דּוֹר לֹא הֵכִין לִבּוֹ וְלֹא נֶאֶמְנָה אֶת אֵל רוּחוֹ:<p dir="rtl">
<span dir="rtl" class="inlineHeader" id="a27_Psalms, פרק עח, ט">ט</span>
בְּנֵי אֶפְרַיִם נוֹשְׁקֵי רוֹמֵי קָשֶׁת הָפְכוּ בְּיוֹם קְרָב:<p dir="rtl">
<span dir="rtl" class="inlineHeader" id="a27_Psalms, פרק עח, י">י</span>
לֹא שָׁמְרוּ בְּרִית אֱלֹהִים וּבְתוֹרָתוֹ מֵאֲנוּ לָלֶכֶת:<p dir="rtl">
<span dir="rtl" class="inlineHeader" id="a27_Psalms, פרק עח, יא">יא</span>
וַיִּשְׁכְּחוּ עֲלִילוֹתָיו וְנִפְלְאוֹתָיו אֲשֶׁר הֶרְאָם:<p dir="rtl">
<span dir="rtl" class="inlineHeader" id="a27_Psalms, פרק עח, יב">יב</span>
נֶגֶד אֲבוֹתָם עָשָׂה פֶלֶא בְּאֶרֶץ מִצְרַיִם שְׂדֵה צֹעַן:<p dir="rtl">
<span dir="rtl" class="inlineHeader" id="a27_Psalms, פרק עח, יג">יג</span>
בָּקַע יָם וַיַּעֲבִירֵם וַיַּצֶּב מַיִם כְּמוֹ נֵד:<p dir="rtl">
<span dir="rtl" class="inlineHeader" id="a27_Psalms, פרק עח, יד">יד</span>
וַיַּנְחֵם בֶּעָנָן יוֹמָם וְכָל הַלַּיְלָה בְּאוֹר אֵשׁ:<p dir="rtl">
<span dir="rtl" class="inlineHeader" id="a27_Psalms, פרק עח, טו">טו</span>
יְבַקַּע צֻרִים בַּמִּדְבָּר וַיַּשְׁקְ כִּתְהֹמוֹת רַבָּה:<p dir="rtl">
<span dir="rtl" class="inlineHeader" id="a27_Psalms, פרק עח, טז">טז</span>
וַיּוֹצִא נוֹזְלִים מִסָּלַע וַיּוֹרֶד כַּנְּהָרוֹת מָיִם:<p dir="rtl">
<span dir="rtl" class="inlineHeader" id="a27_Psalms, פרק עח, יז">יז</span>
וַיּוֹסִיפוּ עוֹד לַחֲטֹא לוֹ לַמְרוֹת עֶלְיוֹן בַּצִּיָּה:<p dir="rtl">
<span dir="rtl" class="inlineHeader" id="a27_Psalms, פרק עח, יח">יח</span>
וַיְנַסּוּ אֵל בִּלְבָבָם לִשְׁאָל אֹכֶל לְנַפְשָׁם:<p dir="rtl">
<span dir="rtl" class="inlineHeader" id="a27_Psalms, פרק עח, יט">יט</span>
וַיְדַבְּרוּ בֵּאלֹהִים אָמְרוּ הֲיוּכַל אֵל לַעֲרֹךְ שֻׁלְחָן בַּמִּדְבָּר:<p dir="rtl">
<span dir="rtl" class="inlineHeader" id="a27_Psalms, פרק עח, כ">כ</span>
הֵן הִכָּה צוּר וַיָּזוּבוּ מַיִם וּנְחָלִים יִשְׁטֹפוּ הֲגַם לֶחֶם יוּכַל תֵּת אִם יָכִין שְׁאֵר לְעַמּוֹ:<p dir="rtl">
<span dir="rtl" class="inlineHeader" id="a27_Psalms, פרק עח, כא">כא</span>
לָכֵן שָׁמַע יְהוָה וַיִּתְעַבָּר וְאֵשׁ נִשְּׂקָה בְיַעֲקֹב וְגַם אַף עָלָה בְיִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק עח, כב">כב</span>
כִּי לֹא הֶאֱמִינוּ בֵּאלֹהִים וְלֹא בָטְחוּ בִּישׁוּעָתוֹ:<p dir="rtl">
<span dir="rtl" class="inlineHeader" id="a27_Psalms, פרק עח, כג">כג</span>
וַיְצַו שְׁחָקִים מִמָּעַל וְדַלְתֵי שָׁמַיִם פָּתָח:<p dir="rtl">
<span dir="rtl" class="inlineHeader" id="a27_Psalms, פרק עח, כד">כד</span>
וַיַּמְטֵר עֲלֵיהֶם מָן לֶאֱכֹל וּדְגַן שָׁמַיִם נָתַן לָמוֹ:<p dir="rtl">
<span dir="rtl" class="inlineHeader" id="a27_Psalms, פרק עח, כה">כה</span>
לֶחֶם אַבִּירִים אָכַל אִישׁ צֵידָה שָׁלַח לָהֶם לָשֹׂבַע:<p dir="rtl">
<span dir="rtl" class="inlineHeader" id="a27_Psalms, פרק עח, כו">כו</span>
יַסַּע קָדִים בַּשָּׁמָיִם וַיְנַהֵג בְּעֻזּוֹ תֵימָן:<p dir="rtl">
<span dir="rtl" class="inlineHeader" id="a27_Psalms, פרק עח, כז">כז</span>
וַיַּמְטֵר עֲלֵיהֶם כֶּעָפָר שְׁאֵר וּכְחוֹל יַמִּים עוֹף כָּנָף:<p dir="rtl">
<span dir="rtl" class="inlineHeader" id="a27_Psalms, פרק עח, כח">כח</span>
וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו:<p dir="rtl">
<span dir="rtl" class="inlineHeader" id="a27_Psalms, פרק עח, כט">כט</span>
וַיֹּאכְלוּ וַיִּשְׂבְּעוּ מְאֹד וְתַאֲוָתָם יָבִא לָהֶם:<p dir="rtl">
<span dir="rtl" class="inlineHeader" id="a27_Psalms, פרק עח, ל">ל</span>
לֹא זָרוּ מִתַּאֲוָתָם עוֹד אָכְלָם בְּפִיהֶם:<p dir="rtl">
<span dir="rtl" class="inlineHeader" id="a27_Psalms, פרק עח, לא">לא</span>
וְאַף אֱלֹהִים עָלָה בָהֶם וַיַּהֲרֹג בְּמִשְׁמַנֵּיהֶם וּבַחוּרֵי יִשְׂרָאֵל הִכְרִיעַ:<p dir="rtl">
<span dir="rtl" class="inlineHeader" id="a27_Psalms, פרק עח, לב">לב</span>
בְּכָל זֹאת חָטְאוּ עוֹד וְלֹא הֶאֱמִינוּ בְּנִפְלְאוֹתָיו:<p dir="rtl">
<span dir="rtl" class="inlineHeader" id="a27_Psalms, פרק עח, לג">לג</span>
וַיְכַל בַּהֶבֶל יְמֵיהֶם וּשְׁנוֹתָם בַּבֶּהָלָה:<p dir="rtl">
<span dir="rtl" class="inlineHeader" id="a27_Psalms, פרק עח, לד">לד</span>
אִם הֲרָגָם וּדְרָשׁוּהוּ וְשָׁבוּ וְשִׁחֲרוּ אֵל:<p dir="rtl">
<span dir="rtl" class="inlineHeader" id="a27_Psalms, פרק עח, לה">לה</span>
וַיִּזְכְּרוּ כִּי אֱלֹהִים צוּרָם וְאֵל עֶלְיוֹן גֹּאֲלָם:<p dir="rtl">
<span dir="rtl" class="inlineHeader" id="a27_Psalms, פרק עח, לו">לו</span>
וַיְפַתּוּהוּ בְּפִיהֶם וּבִלְשׁוֹנָם יְכַזְּבוּ לוֹ:<p dir="rtl">
<span dir="rtl" class="inlineHeader" id="a27_Psalms, פרק עח, לז">לז</span>
וְלִבָּם לֹא נָכוֹן עִמּוֹ וְלֹא נֶאֶמְנוּ בִּבְרִיתוֹ:<p dir="rtl">
<span dir="rtl" class="inlineHeader" id="a27_Psalms, פרק עח, לח">לח</span>
וְהוּא רַחוּם יְכַפֵּר עָוֹן וְלֹא יַשְׁחִית וְהִרְבָּה לְהָשִׁיב אַפּוֹ וְלֹא יָעִיר כָּל חֲמָתוֹ:<p dir="rtl">
<span dir="rtl" class="inlineHeader" id="a27_Psalms, פרק עח, לט">לט</span>
וַיִּזְכֹּר כִּי בָשָׂר הֵמָּה רוּחַ הוֹלֵךְ וְלֹא יָשׁוּב:<p dir="rtl">
<span dir="rtl" class="inlineHeader" id="a27_Psalms, פרק עח, מ">מ</span>
כַּמָּה יַמְרוּהוּ בַמִּדְבָּר יַעֲצִיבוּהוּ בִּישִׁימוֹן:<p dir="rtl">
<span dir="rtl" class="inlineHeader" id="a27_Psalms, פרק עח, מא">מא</span>
וַיָּשׁוּבוּ וַיְנַסּוּ אֵל וּקְדוֹשׁ יִשְׂרָאֵל הִתְווּ:<p dir="rtl">
<span dir="rtl" class="inlineHeader" id="a27_Psalms, פרק עח, מב">מב</span>
לֹא זָכְרוּ אֶת יָדוֹ יוֹם אֲשֶׁר פָּדָם מִנִּי צָר:<p dir="rtl">
<span dir="rtl" class="inlineHeader" id="a27_Psalms, פרק עח, מג">מג</span>
אֲשֶׁר שָׂם בְּמִצְרַיִם אֹתוֹתָיו וּמוֹפְתָיו בִּשְׂדֵה צֹעַן:<p dir="rtl">
<span dir="rtl" class="inlineHeader" id="a27_Psalms, פרק עח, מד">מד</span>
וַיַּהֲפֹךְ לְדָם יְאֹרֵיהֶם וְנֹזְלֵיהֶם בַּל יִשְׁתָּיוּן:<p dir="rtl">
<span dir="rtl" class="inlineHeader" id="a27_Psalms, פרק עח, מה">מה</span>
יְשַׁלַּח בָּהֶם עָרֹב וַיֹּאכְלֵם וּצְפַרְדֵּעַ וַתַּשְׁחִיתֵם:<p dir="rtl">
<span dir="rtl" class="inlineHeader" id="a27_Psalms, פרק עח, מו">מו</span>
וַיִּתֵּן לֶחָסִיל יְבוּלָם וִיגִיעָם לָאַרְבֶּה:<p dir="rtl">
<span dir="rtl" class="inlineHeader" id="a27_Psalms, פרק עח, מז">מז</span>
יַהֲרֹג בַּבָּרָד גַּפְנָם וְשִׁקְמוֹתָם בַּחֲנָמַל:<p dir="rtl">
<span dir="rtl" class="inlineHeader" id="a27_Psalms, פרק עח, מח">מח</span>
וַיַּסְגֵּר לַבָּרָד בְּעִירָם וּמִקְנֵיהֶם לָרְשָׁפִים:<p dir="rtl">
<span dir="rtl" class="inlineHeader" id="a27_Psalms, פרק עח, מט">מט</span>
יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה מִשְׁלַחַת מַלְאֲכֵי רָעִים:<p dir="rtl">
<span dir="rtl" class="inlineHeader" id="a27_Psalms, פרק עח, נ">נ</span>
יְפַלֵּס נָתִיב לְאַפּוֹ לֹא חָשַׂךְ מִמָּוֶת נַפְשָׁם וְחַיָּתָם לַדֶּבֶר הִסְגִּיר:<p dir="rtl">
<span dir="rtl" class="inlineHeader" id="a27_Psalms, פרק עח, נא">נא</span>
וַיַּךְ כָּל בְּכוֹר בְּמִצְרָיִם רֵאשִׁית אוֹנִים בְּאָהֳלֵי חָם:<p dir="rtl">
<span dir="rtl" class="inlineHeader" id="a27_Psalms, פרק עח, נב">נב</span>
וַיַּסַּע כַּצֹּאן עַמּוֹ וַיְנַהֲגֵם כַּעֵדֶר בַּמִּדְבָּר:<p dir="rtl">
<span dir="rtl" class="inlineHeader" id="a27_Psalms, פרק עח, נג">נג</span>
וַיַּנְחֵם לָבֶטַח וְלֹא פָחָדוּ וְאֶת אוֹיְבֵיהֶם כִּסָּה הַיָּם:<p dir="rtl">
<span dir="rtl" class="inlineHeader" id="a27_Psalms, פרק עח, נד">נד</span>
וַיְבִיאֵם אֶל גְּבוּל קָדְשׁוֹ הַר זֶה קָנְתָה יְמִינוֹ:<p dir="rtl">
<span dir="rtl" class="inlineHeader" id="a27_Psalms, פרק עח, נה">נה</span>
וַיְגָרֶשׁ מִפְּנֵיהֶם גּוֹיִם וַיַּפִּילֵם בְּחֶבֶל נַחֲלָה וַיַּשְׁכֵּן בְּאָהֳלֵיהֶם שִׁבְטֵי יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק עח, נו">נו</span>
וַיְנַסּוּ וַיַּמְרוּ אֶת אֱלֹהִים עֶלְיוֹן וְעֵדוֹתָיו לֹא שָׁמָרוּ:<p dir="rtl">
<span dir="rtl" class="inlineHeader" id="a27_Psalms, פרק עח, נז">נז</span>
וַיִּסֹּגוּ וַיִּבְגְּדוּ כַּאֲבוֹתָם נֶהְפְּכוּ כְּקֶשֶׁת רְמִיָּה:<p dir="rtl">
<span dir="rtl" class="inlineHeader" id="a27_Psalms, פרק עח, נח">נח</span>
וַיַּכְעִיסוּהוּ בְּבָמוֹתָם וּבִפְסִילֵיהֶם יַקְנִיאוּהוּ:<p dir="rtl">
<span dir="rtl" class="inlineHeader" id="a27_Psalms, פרק עח, נט">נט</span>
שָׁמַע אֱלֹהִים וַיִּתְעַבָּר וַיִּמְאַס מְאֹד בְּיִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק עח, ס">ס</span>
וַיִּטֹּשׁ מִשְׁכַּן שִׁלוֹ אֹהֶל שִׁכֵּן בָּאָדָם:<p dir="rtl">
<span dir="rtl" class="inlineHeader" id="a27_Psalms, פרק עח, סא">סא</span>
וַיִּתֵּן לַשְּׁבִי עֻזּוֹ וְתִפְאַרְתּוֹ בְיַד צָר:<p dir="rtl">
<span dir="rtl" class="inlineHeader" id="a27_Psalms, פרק עח, סב">סב</span>
וַיַּסְגֵּר לַחֶרֶב עַמּוֹ וּבְנַחֲלָתוֹ הִתְעַבָּר:<p dir="rtl">
<span dir="rtl" class="inlineHeader" id="a27_Psalms, פרק עח, סג">סג</span>
בַּחוּרָיו אָכְלָה אֵשׁ וּבְתוּלֹתָיו לֹא הוּלָּלוּ:<p dir="rtl">
<span dir="rtl" class="inlineHeader" id="a27_Psalms, פרק עח, סד">סד</span>
כֹּהֲנָיו בַּחֶרֶב נָפָלוּ וְאַלְמְנֹתָיו לֹא תִבְכֶּינָה:<p dir="rtl">
<span dir="rtl" class="inlineHeader" id="a27_Psalms, פרק עח, סה">סה</span>
וַיִּקַץ כְּיָשֵׁן אֲדֹנָי כְּגִבּוֹר מִתְרוֹנֵן מִיָּיִן:<p dir="rtl">
<span dir="rtl" class="inlineHeader" id="a27_Psalms, פרק עח, סו">סו</span>
וַיַּךְ צָרָיו אָחוֹר חֶרְפַּת עוֹלָם נָתַן לָמוֹ:<p dir="rtl">
<span dir="rtl" class="inlineHeader" id="a27_Psalms, פרק עח, סז">סז</span>
וַיִּמְאַס בְּאֹהֶל יוֹסֵף וּבְשֵׁבֶט אֶפְרַיִם לֹא בָחָר:<p dir="rtl">
<span dir="rtl" class="inlineHeader" id="a27_Psalms, פרק עח, סח">סח</span>
וַיִּבְחַר אֶת שֵׁבֶט יְהוּדָה אֶת הַר צִיּוֹן אֲשֶׁר אָהֵב:<p dir="rtl">
<span dir="rtl" class="inlineHeader" id="a27_Psalms, פרק עח, סט">סט</span>
וַיִּבֶן כְּמוֹ רָמִים מִקְדָּשׁוֹ כְּאֶרֶץ יְסָדָהּ לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק עח, ע">ע</span>
וַיִּבְחַר בְּדָוִד עַבְדּוֹ וַיִּקָּחֵהוּ מִמִּכְלְאֹת צֹאן:<p dir="rtl">
<span dir="rtl" class="inlineHeader" id="a27_Psalms, פרק עח, עא">עא</span>
מֵאַחַר עָלוֹת הֱבִיאוֹ לִרְעוֹת בְּיַעֲקֹב עַמּוֹ וּבְיִשְׂרָאֵל נַחֲלָתוֹ:<p dir="rtl">
<span dir="rtl" class="inlineHeader" id="a27_Psalms, פרק עח, עב">עב</span>
וַיִּרְעֵם כְּתֹם לְבָבוֹ וּבִתְבוּנוֹת כַּפָּיו יַנְחֵם: <B>(פ)</B><p dir="rtl">
<h3 dir="rtl" id="a27_Psalms, פרק עט">פרק-עט</h3><p dir="rtl">
<span dir="rtl" class="inlineHeader" id="a27_Psalms, פרק עט, א">א</span>
מִזְמוֹר לְאָסָף אֱלֹהִים בָּאוּ גוֹיִם בְּנַחֲלָתֶךָ טִמְּאוּ אֶת הֵיכַל קָדְשֶׁךָ שָׂמוּ אֶת יְרוּשָׁלִַם לְעִיִּים:<p dir="rtl">
<span dir="rtl" class="inlineHeader" id="a27_Psalms, פרק עט, ב">ב</span>
נָתְנוּ אֶת נִבְלַת עֲבָדֶיךָ מַאֲכָל לְעוֹף הַשָּׁמָיִם בְּשַׂר חֲסִידֶיךָ לְחַיְתוֹ אָרֶץ:<p dir="rtl">
<span dir="rtl" class="inlineHeader" id="a27_Psalms, פרק עט, ג">ג</span>
שָׁפְכוּ דָמָם כַּמַּיִם סְבִיבוֹת יְרוּשָׁלִָם וְאֵין קוֹבֵר:<p dir="rtl">
<span dir="rtl" class="inlineHeader" id="a27_Psalms, פרק עט, ד">ד</span>
הָיִינוּ חֶרְפָּה לִשְׁכֵנֵינוּ לַעַג וָקֶלֶס לִסְבִיבוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק עט, ה">ה</span>
עַד מָה יְהוָה תֶּאֱנַף לָנֶצַח תִּבְעַר כְּמוֹ אֵשׁ קִנְאָתֶךָ:<p dir="rtl">
<span dir="rtl" class="inlineHeader" id="a27_Psalms, פרק עט, ו">ו</span>
שְׁפֹךְ חֲמָתְךָ אֶל הַגּוֹיִם אֲשֶׁר לֹא יְדָעוּךָ וְעַל מַמְלָכוֹת אֲשֶׁר בְּשִׁמְךָ לֹא קָרָאוּ:<p dir="rtl">
<span dir="rtl" class="inlineHeader" id="a27_Psalms, פרק עט, ז">ז</span>
כִּי אָכַל אֶת יַעֲקֹב וְאֶת נָוֵהוּ הֵשַׁמּוּ:<p dir="rtl">
<span dir="rtl" class="inlineHeader" id="a27_Psalms, פרק עט, ח">ח</span>
אַל תִּזְכָּר לָנוּ עֲוֹנֹת רִאשֹׁנִים מַהֵר יְקַדְּמוּנוּ רַחֲמֶיךָ כִּי דַלּוֹנוּ מְאֹד:<p dir="rtl">
<span dir="rtl" class="inlineHeader" id="a27_Psalms, פרק עט, ט">ט</span>
עָזְרֵנוּ אֱלֹהֵי יִשְׁעֵנוּ עַל דְּבַר כְּבוֹד שְׁמֶךָ וְהַצִּילֵנוּ וְכַפֵּר עַל חַטֹּאתֵינוּ לְמַעַן שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק עט, י">י</span>
לָמָּה יֹאמְרוּ הַגּוֹיִם אַיֵּה אֱלֹהֵיהֶם יִוָּדַע (בגיים) בַּגּוֹיִם לְעֵינֵינוּ נִקְמַת דַּם עֲבָדֶיךָ הַשָּׁפוּךְ:<p dir="rtl">
<span dir="rtl" class="inlineHeader" id="a27_Psalms, פרק עט, יא">יא</span>
תָּבוֹא לְפָנֶיךָ אֶנְקַת אָסִיר כְּגֹדֶל זְרוֹעֲךָ הוֹתֵר בְּנֵי תְמוּתָה:<p dir="rtl">
<span dir="rtl" class="inlineHeader" id="a27_Psalms, פרק עט, יב">יב</span>
וְהָשֵׁב לִשְׁכֵנֵינוּ שִׁבְעָתַיִם אֶל חֵיקָם חֶרְפָּתָם אֲשֶׁר חֵרְפוּךָ אֲדֹנָי:<p dir="rtl">
<span dir="rtl" class="inlineHeader" id="a27_Psalms, פרק עט, יג">יג</span>
וַאֲנַחְנוּ עַמְּךָ וְצֹאן מַרְעִיתֶךָ נוֹדֶה לְּךָ לְעוֹלָם לְדֹר וָדֹר נְסַפֵּר תְּהִלָּתֶךָ: <B>(פ)</B><p dir="rtl">
<h3 dir="rtl" id="a27_Psalms, פרק פ">פרק-פ</h3><p dir="rtl">
<span dir="rtl" class="inlineHeader" id="a27_Psalms, פרק פ, א">א</span>
לַמְנַצֵּחַ אֶל שֹׁשַׁנִּים עֵדוּת לְאָסָף מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק פ, ב">ב</span>
רֹעֵה יִשְׂרָאֵל הַאֲזִינָה נֹהֵג כַּצֹּאן יוֹסֵף יֹשֵׁב הַכְּרוּבִים הוֹפִיעָה:<p dir="rtl">
<span dir="rtl" class="inlineHeader" id="a27_Psalms, פרק פ, ג">ג</span>
לִפְנֵי אֶפְרַיִם וּבִנְיָמִן וּמְנַשֶּׁה עוֹרְרָה אֶת גְּבוּרָתֶךָ וּלְכָה לִישֻׁעָתָה לָּנוּ:<p dir="rtl">
<span dir="rtl" class="inlineHeader" id="a27_Psalms, פרק פ, ד">ד</span>
אֱלֹהִים הֲשִׁיבֵנוּ וְהָאֵר פָּנֶיךָ וְנִוָּשֵׁעָה:<p dir="rtl">
<span dir="rtl" class="inlineHeader" id="a27_Psalms, פרק פ, ה">ה</span>
יְהוָה אֱלֹהִים צְבָאוֹת עַד מָתַי עָשַׁנְתָּ בִּתְפִלַּת עַמֶּךָ:<p dir="rtl">
<span dir="rtl" class="inlineHeader" id="a27_Psalms, פרק פ, ו">ו</span>
הֶאֱכַלְתָּם לֶחֶם דִּמְעָה וַתַּשְׁקֵמוֹ בִּדְמָעוֹת שָׁלִישׁ:<p dir="rtl">
<span dir="rtl" class="inlineHeader" id="a27_Psalms, פרק פ, ז">ז</span>
תְּשִׂימֵנוּ מָדוֹן לִשְׁכֵנֵינוּ וְאֹיְבֵינוּ יִלְעֲגוּ לָמוֹ:<p dir="rtl">
<span dir="rtl" class="inlineHeader" id="a27_Psalms, פרק פ, ח">ח</span>
אֱלֹהִים צְבָאוֹת הֲשִׁיבֵנוּ וְהָאֵר פָּנֶיךָ וְנִוָּשֵׁעָה:<p dir="rtl">
<span dir="rtl" class="inlineHeader" id="a27_Psalms, פרק פ, ט">ט</span>
גֶּפֶן מִמִּצְרַיִם תַּסִּיעַ תְּגָרֵשׁ גּוֹיִם וַתִּטָּעֶהָ:<p dir="rtl">
<span dir="rtl" class="inlineHeader" id="a27_Psalms, פרק פ, י">י</span>
פִּנִּיתָ לְפָנֶיהָ וַתַּשְׁרֵשׁ שָׁרָשֶׁיהָ וַתְּמַלֵּא אָרֶץ:<p dir="rtl">
<span dir="rtl" class="inlineHeader" id="a27_Psalms, פרק פ, יא">יא</span>
כָּסּוּ הָרִים צִלָּהּ וַעֲנָפֶיהָ אַרְזֵי אֵל:<p dir="rtl">
<span dir="rtl" class="inlineHeader" id="a27_Psalms, פרק פ, יב">יב</span>
תְּשַׁלַּח קְצִירֶהָ עַד יָם וְאֶל נָהָר יוֹנְקוֹתֶיהָ:<p dir="rtl">
<span dir="rtl" class="inlineHeader" id="a27_Psalms, פרק פ, יג">יג</span>
לָמָּה פָּרַצְתָּ גְדֵרֶיהָ וְאָרוּהָ כָּל עֹבְרֵי דָרֶךְ:<p dir="rtl">
<span dir="rtl" class="inlineHeader" id="a27_Psalms, פרק פ, יד">יד</span>
יְכַרְסְמֶנָּה חֲזִיר מִיָּעַר וְזִיז שָׂדַי יִרְעֶנָּה:<p dir="rtl">
<span dir="rtl" class="inlineHeader" id="a27_Psalms, פרק פ, טו">טו</span>
אֱלֹהִים צְבָאוֹת שׁוּב נָא הַבֵּט מִשָּׁמַיִם וּרְאֵה וּפְקֹד גֶּפֶן זֹאת:<p dir="rtl">
<span dir="rtl" class="inlineHeader" id="a27_Psalms, פרק פ, טז">טז</span>
וְכַנָּה אֲשֶׁר נָטְעָה יְמִינֶךָ וְעַל בֵּן אִמַּצְתָּה לָּךְ:<p dir="rtl">
<span dir="rtl" class="inlineHeader" id="a27_Psalms, פרק פ, יז">יז</span>
שְׂרֻפָה בָאֵשׁ כְּסוּחָה מִגַּעֲרַת פָּנֶיךָ יֹאבֵדוּ:<p dir="rtl">
<span dir="rtl" class="inlineHeader" id="a27_Psalms, פרק פ, יח">יח</span>
תְּהִי יָדְךָ עַל אִישׁ יְמִינֶךָ עַל בֶּן אָדָם אִמַּצְתָּ לָּךְ:<p dir="rtl">
<span dir="rtl" class="inlineHeader" id="a27_Psalms, פרק פ, יט">יט</span>
וְלֹא נָסוֹג מִמֶּךָּ תְּחַיֵּנוּ וּבְשִׁמְךָ נִקְרָא:<p dir="rtl">
<span dir="rtl" class="inlineHeader" id="a27_Psalms, פרק פ, כ">כ</span>
יְהוָה אֱלֹהִים צְבָאוֹת הֲשִׁיבֵנוּ הָאֵר פָּנֶיךָ וְנִוָּשֵׁעָה: <B>(פ)</B><p dir="rtl">
<h3 dir="rtl" id="a27_Psalms, פרק פא">פרק-פא</h3><p dir="rtl">
<span dir="rtl" class="inlineHeader" id="a27_Psalms, פרק פא, א">א</span>
לַמְנַצֵּחַ עַל הַגִּתִּית לְאָסָף:<p dir="rtl">
<span dir="rtl" class="inlineHeader" id="a27_Psalms, פרק פא, ב">ב</span>
הַרְנִינוּ לֵאלֹהִים עוּזֵּנוּ הָרִיעוּ לֵאלֹהֵי יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק פא, ג">ג</span>
שְׂאוּ זִמְרָה וּתְנוּ תֹף כִּנּוֹר נָעִים עִם נָבֶל:<p dir="rtl">
<span dir="rtl" class="inlineHeader" id="a27_Psalms, פרק פא, ד">ד</span>
תִּקְעוּ בַחֹדֶשׁ שׁוֹפָר בַּכֵּסֶה לְיוֹם חַגֵּנוּ:<p dir="rtl">
<span dir="rtl" class="inlineHeader" id="a27_Psalms, פרק פא, ה">ה</span>
כִּי חֹק לְיִשְׂרָאֵל הוּא מִשְׁפָּט לֵאלֹהֵי יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק פא, ו">ו</span>
עֵדוּת בִּיהוֹסֵף שָׂמוֹ בְּצֵאתוֹ עַל אֶרֶץ מִצְרָיִם שְׂפַת לֹא יָדַעְתִּי אֶשְׁמָע:<p dir="rtl">
<span dir="rtl" class="inlineHeader" id="a27_Psalms, פרק פא, ז">ז</span>
הֲסִירוֹתִי מִסֵּבֶל שִׁכְמוֹ כַּפָּיו מִדּוּד תַּעֲבֹרְנָה:<p dir="rtl">
<span dir="rtl" class="inlineHeader" id="a27_Psalms, פרק פא, ח">ח</span>
בַּצָּרָה קָרָאתָ וָאֲחַלְּצֶךָּ אֶעֶנְךָ בְּסֵתֶר רַעַם אֶבְחָנְךָ עַל מֵי מְרִיבָה סֶלָה:<p dir="rtl">
<span dir="rtl" class="inlineHeader" id="a27_Psalms, פרק פא, ט">ט</span>
שְׁמַע עַמִּי וְאָעִידָה בָּךְ יִשְׂרָאֵל אִם תִּשְׁמַע לִי:<p dir="rtl">
<span dir="rtl" class="inlineHeader" id="a27_Psalms, פרק פא, י">י</span>
לֹא יִהְיֶה בְךָ אֵל זָר וְלֹא תִשְׁתַּחֲוֶה לְאֵל נֵכָר:<p dir="rtl">
<span dir="rtl" class="inlineHeader" id="a27_Psalms, פרק פא, יא">יא</span>
אָנֹכִי יְהוָה אֱלֹהֶיךָ הַמַּעַלְךָ מֵאֶרֶץ מִצְרָיִם הַרְחֶב פִּיךָ וַאֲמַלְאֵהוּ:<p dir="rtl">
<span dir="rtl" class="inlineHeader" id="a27_Psalms, פרק פא, יב">יב</span>
וְלֹא שָׁמַע עַמִּי לְקוֹלִי וְיִשְׂרָאֵל לֹא אָבָה לִי:<p dir="rtl">
<span dir="rtl" class="inlineHeader" id="a27_Psalms, פרק פא, יג">יג</span>
וָאֲשַׁלְּחֵהוּ בִּשְׁרִירוּת לִבָּם יֵלְכוּ בְּמוֹעֲצוֹתֵיהֶם:<p dir="rtl">
<span dir="rtl" class="inlineHeader" id="a27_Psalms, פרק פא, יד">יד</span>
לוּ עַמִּי שֹׁמֵעַ לִי יִשְׂרָאֵל בִּדְרָכַי יְהַלֵּכוּ:<p dir="rtl">
<span dir="rtl" class="inlineHeader" id="a27_Psalms, פרק פא, טו">טו</span>
כִּמְעַט אוֹיְבֵיהֶם אַכְנִיעַ וְעַל צָרֵיהֶם אָשִׁיב יָדִי:<p dir="rtl">
<span dir="rtl" class="inlineHeader" id="a27_Psalms, פרק פא, טז">טז</span>
מְשַׂנְאֵי יְהוָה יְכַחֲשׁוּ לוֹ וִיהִי עִתָּם לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק פא, יז">יז</span>
וַיַּאֲכִילֵהוּ מֵחֵלֶב חִטָּה וּמִצּוּר דְּבַשׁ אַשְׂבִּיעֶךָ: <B>(פ)</B><p dir="rtl">
<h3 dir="rtl" id="a27_Psalms, פרק פב">פרק-פב</h3><p dir="rtl">
<span dir="rtl" class="inlineHeader" id="a27_Psalms, פרק פב, א">א</span>
מִזְמוֹר לְאָסָף אֱלֹהִים נִצָּב בַּעֲדַת אֵל בְּקֶרֶב אֱלֹהִים יִשְׁפֹּט:<p dir="rtl">
<span dir="rtl" class="inlineHeader" id="a27_Psalms, פרק פב, ב">ב</span>
עַד מָתַי תִּשְׁפְּטוּ עָוֶל וּפְנֵי רְשָׁעִים תִּשְׂאוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק פב, ג">ג</span>
שִׁפְטוּ דַל וְיָתוֹם עָנִי וָרָשׁ הַצְדִּיקוּ:<p dir="rtl">
<span dir="rtl" class="inlineHeader" id="a27_Psalms, פרק פב, ד">ד</span>
פַּלְּטוּ דַל וְאֶבְיוֹן מִיַּד רְשָׁעִים הַצִּילוּ:<p dir="rtl">
<span dir="rtl" class="inlineHeader" id="a27_Psalms, פרק פב, ה">ה</span>
לֹא יָדְעוּ וְלֹא יָבִינוּ בַּחֲשֵׁכָה יִתְהַלָּכוּ יִמּוֹטוּ כָּל מוֹסְדֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק פב, ו">ו</span>
אֲנִי אָמַרְתִּי אֱלֹהִים אַתֶּם וּבְנֵי עֶלְיוֹן כֻּלְּכֶם:<p dir="rtl">
<span dir="rtl" class="inlineHeader" id="a27_Psalms, פרק פב, ז">ז</span>
אָכֵן כְּאָדָם תְּמוּתוּן וּכְאַחַד הַשָּׂרִים תִּפֹּלוּ:<p dir="rtl">
<span dir="rtl" class="inlineHeader" id="a27_Psalms, פרק פב, ח">ח</span>
קוּמָה אֱלֹהִים שָׁפְטָה הָאָרֶץ כִּי אַתָּה תִנְחַל בְּכָל הַגּוֹיִם: <B>(פ)</B><p dir="rtl">
<h3 dir="rtl" id="a27_Psalms, פרק פג">פרק-פג</h3><p dir="rtl">
<span dir="rtl" class="inlineHeader" id="a27_Psalms, פרק פג, א">א</span>
שִׁיר מִזְמוֹר לְאָסָף:<p dir="rtl">
<span dir="rtl" class="inlineHeader" id="a27_Psalms, פרק פג, ב">ב</span>
אֱלֹהִים אַל דֳּמִי לָךְ אַל תֶּחֱרַשׁ וְאַל תִּשְׁקֹט אֵל:<p dir="rtl">
<span dir="rtl" class="inlineHeader" id="a27_Psalms, פרק פג, ג">ג</span>
כִּי הִנֵּה אוֹיְבֶיךָ יֶהֱמָיוּן וּמְשַׂנְאֶיךָ נָשְׂאוּ רֹאשׁ:<p dir="rtl">
<span dir="rtl" class="inlineHeader" id="a27_Psalms, פרק פג, ד">ד</span>
עַל עַמְּךָ יַעֲרִימוּ סוֹד וְיִתְיָעֲצוּ עַל צְפוּנֶיךָ:<p dir="rtl">
<span dir="rtl" class="inlineHeader" id="a27_Psalms, פרק פג, ה">ה</span>
אָמְרוּ לְכוּ וְנַכְחִידֵם מִגּוֹי וְלֹא יִזָּכֵר שֵׁם יִשְׂרָאֵל עוֹד:<p dir="rtl">
<span dir="rtl" class="inlineHeader" id="a27_Psalms, פרק פג, ו">ו</span>
כִּי נוֹעֲצוּ לֵב יַחְדָּו עָלֶיךָ בְּרִית יִכְרֹתוּ:<p dir="rtl">
<span dir="rtl" class="inlineHeader" id="a27_Psalms, פרק פג, ז">ז</span>
אָהֳלֵי אֱדוֹם וְיִשְׁמְעֵאלִים מוֹאָב וְהַגְרִים:<p dir="rtl">
<span dir="rtl" class="inlineHeader" id="a27_Psalms, פרק פג, ח">ח</span>
גְּבָל וְעַמּוֹן וַעֲמָלֵק פְּלֶשֶׁת עִם יֹשְׁבֵי צוֹר:<p dir="rtl">
<span dir="rtl" class="inlineHeader" id="a27_Psalms, פרק פג, ט">ט</span>
גַּם אַשּׁוּר נִלְוָה עִמָּם הָיוּ זְרוֹעַ לִבְנֵי לוֹט סֶלָה:<p dir="rtl">
<span dir="rtl" class="inlineHeader" id="a27_Psalms, פרק פג, י">י</span>
עֲשֵׂה לָהֶם כְּמִדְיָן כְּסִיסְרָא כְיָבִין בְּנַחַל קִישׁוֹן:<p dir="rtl">
<span dir="rtl" class="inlineHeader" id="a27_Psalms, פרק פג, יא">יא</span>
נִשְׁמְדוּ בְעֵין דֹּאר הָיוּ דֹּמֶן לָאֲדָמָה:<p dir="rtl">
<span dir="rtl" class="inlineHeader" id="a27_Psalms, פרק פג, יב">יב</span>
שִׁיתֵמוֹ נְדִיבֵמוֹ כְּעֹרֵב וְכִזְאֵב וּכְזֶבַח וּכְצַלְמֻנָּע כָּל נְסִיכֵמוֹ:<p dir="rtl">
<span dir="rtl" class="inlineHeader" id="a27_Psalms, פרק פג, יג">יג</span>
אֲשֶׁר אָמְרוּ נִירֲשָׁה לָּנוּ אֵת נְאוֹת אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק פג, יד">יד</span>
אֱלֹהַי שִׁיתֵמוֹ כַגַּלְגַּל כְּקַשׁ לִפְנֵי רוּחַ:<p dir="rtl">
<span dir="rtl" class="inlineHeader" id="a27_Psalms, פרק פג, טו">טו</span>
כְּאֵשׁ תִּבְעַר יָעַר וּכְלֶהָבָה תְּלַהֵט הָרִים:<p dir="rtl">
<span dir="rtl" class="inlineHeader" id="a27_Psalms, פרק פג, טז">טז</span>
כֵּן תִּרְדְּפֵם בְּסַעֲרֶךָ וּבְסוּפָתְךָ תְבַהֲלֵם:<p dir="rtl">
<span dir="rtl" class="inlineHeader" id="a27_Psalms, פרק פג, יז">יז</span>
מַלֵּא פְנֵיהֶם קָלוֹן וִיבַקְשׁוּ שִׁמְךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק פג, יח">יח</span>
יֵבֹשׁוּ וְיִבָּהֲלוּ עֲדֵי עַד וְיַחְפְּרוּ וְיֹאבֵדוּ:<p dir="rtl">
<span dir="rtl" class="inlineHeader" id="a27_Psalms, פרק פג, יט">יט</span>
וְיֵדְעוּ כִּי אַתָּה שִׁמְךָ יְהוָה לְבַדֶּךָ עֶלְיוֹן עַל כָּל הָאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק פד">פרק-פד</h3><p dir="rtl">
<span dir="rtl" class="inlineHeader" id="a27_Psalms, פרק פד, א">א</span>
לַמְנַצֵּחַ עַל הַגִּתִּית לִבְנֵי קֹרַח מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק פד, ב">ב</span>
מַה יְּדִידוֹת מִשְׁכְּנוֹתֶיךָ יְהוָה צְבָאוֹת:<p dir="rtl">
<span dir="rtl" class="inlineHeader" id="a27_Psalms, פרק פד, ג">ג</span>
נִכְסְפָה וְגַם כָּלְתָה נַפְשִׁי לְחַצְרוֹת יְהוָה לִבִּי וּבְשָׂרִי יְרַנְּנוּ אֶל אֵל חָי:<p dir="rtl">
<span dir="rtl" class="inlineHeader" id="a27_Psalms, פרק פד, ד">ד</span>
גַּם צִפּוֹר מָצְאָה בַיִת וּדְרוֹר קֵן לָהּ אֲשֶׁר שָׁתָה אֶפְרֹחֶיהָ אֶת מִזְבְּחוֹתֶיךָ יְהוָה צְבָאוֹת מַלְכִּי וֵאלֹהָי:<p dir="rtl">
<span dir="rtl" class="inlineHeader" id="a27_Psalms, פרק פד, ה">ה</span>
אַשְׁרֵי יוֹשְׁבֵי בֵיתֶךָ עוֹד יְהַלְלוּךָ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק פד, ו">ו</span>
אַשְׁרֵי אָדָם עוֹז לוֹ בָךְ מְסִלּוֹת בִּלְבָבָם:<p dir="rtl">
<span dir="rtl" class="inlineHeader" id="a27_Psalms, פרק פד, ז">ז</span>
עֹבְרֵי בְּעֵמֶק הַבָּכָא מַעְיָן יְשִׁיתוּהוּ גַּם בְּרָכוֹת יַעְטֶה מוֹרֶה:<p dir="rtl">
<span dir="rtl" class="inlineHeader" id="a27_Psalms, פרק פד, ח">ח</span>
יֵלְכוּ מֵחַיִל אֶל חָיִל יֵרָאֶה אֶל אֱלֹהִים בְּצִיּוֹן:<p dir="rtl">
<span dir="rtl" class="inlineHeader" id="a27_Psalms, פרק פד, ט">ט</span>
יְהוָה אֱלֹהִים צְבָאוֹת שִׁמְעָה תְפִלָּתִי הַאֲזִינָה אֱלֹהֵי יַעֲקֹב סֶלָה:<p dir="rtl">
<span dir="rtl" class="inlineHeader" id="a27_Psalms, פרק פד, י">י</span>
מָגִנֵּנוּ רְאֵה אֱלֹהִים וְהַבֵּט פְּנֵי מְשִׁיחֶךָ:<p dir="rtl">
<span dir="rtl" class="inlineHeader" id="a27_Psalms, פרק פד, יא">יא</span>
כִּי טוֹב יוֹם בַּחֲצֵרֶיךָ מֵאָלֶף בָּחַרְתִּי הִסְתּוֹפֵף בְּבֵית אֱלֹהַי מִדּוּר בְּאָהֳלֵי רֶשַׁע:<p dir="rtl">
<span dir="rtl" class="inlineHeader" id="a27_Psalms, פרק פד, יב">יב</span>
כִּי שֶׁמֶשׁ וּמָגֵן יְהוָה אֱלֹהִים חֵן וְכָבוֹד יִתֵּן יְהוָה לֹא יִמְנַע טוֹב לַהֹלְכִים בְּתָמִים:<p dir="rtl">
<span dir="rtl" class="inlineHeader" id="a27_Psalms, פרק פד, יג">יג</span>
יְהוָה צְבָאוֹת אַשְׁרֵי אָדָם בֹּטֵחַ בָּךְ: <B>(פ)</B><p dir="rtl">
<h3 dir="rtl" id="a27_Psalms, פרק פה">פרק-פה</h3><p dir="rtl">
<span dir="rtl" class="inlineHeader" id="a27_Psalms, פרק פה, א">א</span>
לַמְנַצֵּחַ לִבְנֵי קֹרַח מִזְמוֹר:<p dir="rtl">
<span dir="rtl" class="inlineHeader" id="a27_Psalms, פרק פה, ב">ב</span>
רָצִיתָ יְהוָה אַרְצֶךָ שַׁבְתָּ (שבות) שְׁבִית יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק פה, ג">ג</span>
נָשָׂאתָ עֲוֹן עַמֶּךָ כִּסִּיתָ כָל חַטָּאתָם סֶלָה:<p dir="rtl">
<span dir="rtl" class="inlineHeader" id="a27_Psalms, פרק פה, ד">ד</span>
אָסַפְתָּ כָל עֶבְרָתֶךָ הֱשִׁיבוֹתָ מֵחֲרוֹן אַפֶּךָ:<p dir="rtl">
<span dir="rtl" class="inlineHeader" id="a27_Psalms, פרק פה, ה">ה</span>
שׁוּבֵנוּ אֱלֹהֵי יִשְׁעֵנוּ וְהָפֵר כַּעַסְךָ עִמָּנוּ:<p dir="rtl">
<span dir="rtl" class="inlineHeader" id="a27_Psalms, פרק פה, ו">ו</span>
הַלְעוֹלָם תֶּאֱנַף בָּנוּ תִּמְשֹׁךְ אַפְּךָ לְדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק פה, ז">ז</span>
הֲלֹא אַתָּה תָּשׁוּב תְּחַיֵּנוּ וְעַמְּךָ יִשְׂמְחוּ בָךְ:<p dir="rtl">
<span dir="rtl" class="inlineHeader" id="a27_Psalms, פרק פה, ח">ח</span>
הַרְאֵנוּ יְהוָה חַסְדֶּךָ וְיֶשְׁעֲךָ תִּתֶּן לָנוּ:<p dir="rtl">
<span dir="rtl" class="inlineHeader" id="a27_Psalms, פרק פה, ט">ט</span>
אֶשְׁמְעָה מַה יְדַבֵּר הָאֵל יְהוָה כִּי יְדַבֵּר שָׁלוֹם אֶל עַמּוֹ וְאֶל חֲסִידָיו וְאַל יָשׁוּבוּ לְכִסְלָה:<p dir="rtl">
<span dir="rtl" class="inlineHeader" id="a27_Psalms, פרק פה, י">י</span>
אַךְ קָרוֹב לִירֵאָיו יִשְׁעוֹ לִשְׁכֹּן כָּבוֹד בְּאַרְצֵנוּ:<p dir="rtl">
<span dir="rtl" class="inlineHeader" id="a27_Psalms, פרק פה, יא">יא</span>
חֶסֶד וֶאֱמֶת נִפְגָּשׁוּ צֶדֶק וְשָׁלוֹם נָשָׁקוּ:<p dir="rtl">
<span dir="rtl" class="inlineHeader" id="a27_Psalms, פרק פה, יב">יב</span>
אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף:<p dir="rtl">
<span dir="rtl" class="inlineHeader" id="a27_Psalms, פרק פה, יג">יג</span>
גַּם יְהוָה יִתֵּן הַטּוֹב וְאַרְצֵנוּ תִּתֵּן יְבוּלָהּ:<p dir="rtl">
<span dir="rtl" class="inlineHeader" id="a27_Psalms, פרק פה, יד">יד</span>
צֶדֶק לְפָנָיו יְהַלֵּךְ וְיָשֵׂם לְדֶרֶךְ פְּעָמָיו: <B>(פ)</B><p dir="rtl">
<h3 dir="rtl" id="a27_Psalms, פרק פו">פרק-פו</h3><p dir="rtl">
<span dir="rtl" class="inlineHeader" id="a27_Psalms, פרק פו, א">א</span>
תְּפִלָּה לְדָוִד הַטֵּה יְהוָה אָזְנְךָ עֲנֵנִי כִּי עָנִי וְאֶבְיוֹן אָנִי:<p dir="rtl">
<span dir="rtl" class="inlineHeader" id="a27_Psalms, פרק פו, ב">ב</span>
שָׁמְרָה נַפְשִׁי כִּי חָסִיד אָנִי הוֹשַׁע עַבְדְּךָ אַתָּה אֱלֹהַי הַבּוֹטֵחַ אֵלֶיךָ:<p dir="rtl">
<span dir="rtl" class="inlineHeader" id="a27_Psalms, פרק פו, ג">ג</span>
חָנֵּנִי אֲדֹנָי כִּי אֵלֶיךָ אֶקְרָא כָּל הַיּוֹם:<p dir="rtl">
<span dir="rtl" class="inlineHeader" id="a27_Psalms, פרק פו, ד">ד</span>
שַׂמֵּחַ נֶפֶשׁ עַבְדֶּךָ כִּי אֵלֶיךָ אֲדֹנָי נַפְשִׁי אֶשָּׂא:<p dir="rtl">
<span dir="rtl" class="inlineHeader" id="a27_Psalms, פרק פו, ה">ה</span>
כִּי אַתָּה אֲדֹנָי טוֹב וְסַלָּח וְרַב חֶסֶד לְכָל קֹרְאֶיךָ:<p dir="rtl">
<span dir="rtl" class="inlineHeader" id="a27_Psalms, פרק פו, ו">ו</span>
הַאֲזִינָה יְהוָה תְּפִלָּתִי וְהַקְשִׁיבָה בְּקוֹל תַּחֲנוּנוֹתָי:<p dir="rtl">
<span dir="rtl" class="inlineHeader" id="a27_Psalms, פרק פו, ז">ז</span>
בְּיוֹם צָרָתִי אֶקְרָאֶךָּ כִּי תַעֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק פו, ח">ח</span>
אֵין כָּמוֹךָ בָאֱלֹהִים אֲדֹנָי וְאֵין כְּמַעֲשֶׂיךָ:<p dir="rtl">
<span dir="rtl" class="inlineHeader" id="a27_Psalms, פרק פו, ט">ט</span>
כָּל גּוֹיִם אֲשֶׁר עָשִׂיתָ יָבוֹאוּ וְיִשְׁתַּחֲווּ לְפָנֶיךָ אֲדֹנָי וִיכַבְּדוּ לִשְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק פו, י">י</span>
כִּי גָדוֹל אַתָּה וְעֹשֵׂה נִפְלָאוֹת אַתָּה אֱלֹהִים לְבַדֶּךָ:<p dir="rtl">
<span dir="rtl" class="inlineHeader" id="a27_Psalms, פרק פו, יא">יא</span>
הוֹרֵנִי יְהוָה דַּרְכֶּךָ אֲהַלֵּךְ בַּאֲמִתֶּךָ יַחֵד לְבָבִי לְיִרְאָה שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק פו, יב">יב</span>
אוֹדְךָ אֲדֹנָי אֱלֹהַי בְּכָל לְבָבִי וַאֲכַבְּדָה שִׁמְךָ לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק פו, יג">יג</span>
כִּי חַסְדְּךָ גָּדוֹל עָלָי וְהִצַּלְתָּ נַפְשִׁי מִשְּׁאוֹל תַּחְתִּיָּה:<p dir="rtl">
<span dir="rtl" class="inlineHeader" id="a27_Psalms, פרק פו, יד">יד</span>
אֱלֹהִים זֵדִים קָמוּ עָלַי וַעֲדַת עָרִיצִים בִּקְשׁוּ נַפְשִׁי וְלֹא שָׂמוּךָ לְנֶגְדָּם:<p dir="rtl">
<span dir="rtl" class="inlineHeader" id="a27_Psalms, פרק פו, טו">טו</span>
וְאַתָּה אֲדֹנָי אֵל רַחוּם וְחַנּוּן אֶרֶךְ אַפַּיִם וְרַב חֶסֶד וֶאֱמֶת:<p dir="rtl">
<span dir="rtl" class="inlineHeader" id="a27_Psalms, פרק פו, טז">טז</span>
פְּנֵה אֵלַי וְחָנֵּנִי תְּנָה עֻזְּךָ לְעַבְדֶּךָ וְהוֹשִׁיעָה לְבֶן אֲמָתֶךָ:<p dir="rtl">
<span dir="rtl" class="inlineHeader" id="a27_Psalms, פרק פו, יז">יז</span>
עֲשֵׂה עִמִּי אוֹת לְטוֹבָה וְיִרְאוּ שֹׂנְאַי וְיֵבֹשׁוּ כִּי אַתָּה יְהוָה עֲזַרְתַּנִי וְנִחַמְתָּנִי: <B>(פ)</B><p dir="rtl">
<h3 dir="rtl" id="a27_Psalms, פרק פז">פרק-פז</h3><p dir="rtl">
<span dir="rtl" class="inlineHeader" id="a27_Psalms, פרק פז, א">א</span>
לִבְנֵי קֹרַח מִזְמוֹר שִׁיר יְסוּדָתוֹ בְּהַרְרֵי קֹדֶשׁ:<p dir="rtl">
<span dir="rtl" class="inlineHeader" id="a27_Psalms, פרק פז, ב">ב</span>
אֹהֵב יְהוָה שַׁעֲרֵי צִיּוֹן מִכֹּל מִשְׁכְּנוֹת יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק פז, ג">ג</span>
נִכְבָּדוֹת מְדֻבָּר בָּךְ עִיר הָאֱלֹהִים סֶלָה:<p dir="rtl">
<span dir="rtl" class="inlineHeader" id="a27_Psalms, פרק פז, ד">ד</span>
אַזְכִּיר רַהַב וּבָבֶל לְיֹדְעָי הִנֵּה פְלֶשֶׁת וְצוֹר עִם כּוּשׁ זֶה יֻלַּד שָׁם:<p dir="rtl">
<span dir="rtl" class="inlineHeader" id="a27_Psalms, פרק פז, ה">ה</span>
וּלֲצִיּוֹן יֵאָמַר אִישׁ וְאִישׁ יֻלַּד בָּהּ וְהוּא יְכוֹנְנֶהָ עֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק פז, ו">ו</span>
יְהוָה יִסְפֹּר בִּכְתוֹב עַמִּים זֶה יֻלַּד שָׁם סֶלָה:<p dir="rtl">
<span dir="rtl" class="inlineHeader" id="a27_Psalms, פרק פז, ז">ז</span>
וְשָׁרִים כְּחֹלְלִים כָּל מַעְיָנַי בָּךְ: <B>(פ)</B><p dir="rtl">
<h3 dir="rtl" id="a27_Psalms, פרק פח">פרק-פח</h3><p dir="rtl">
<span dir="rtl" class="inlineHeader" id="a27_Psalms, פרק פח, א">א</span>
שִׁיר מִזְמוֹר לִבְנֵי קֹרַח לַמְנַצֵּחַ עַל מָחֲלַת לְעַנּוֹת מַשְׂכִּיל לְהֵימָן הָאֶזְרָחִי:<p dir="rtl">
<span dir="rtl" class="inlineHeader" id="a27_Psalms, פרק פח, ב">ב</span>
יְהוָה אֱלֹהֵי יְשׁוּעָתִי יוֹם צָעַקְתִּי בַלַּיְלָה נֶגְדֶּךָ:<p dir="rtl">
<span dir="rtl" class="inlineHeader" id="a27_Psalms, פרק פח, ג">ג</span>
תָּבוֹא לְפָנֶיךָ תְּפִלָּתִי הַטֵּה אָזְנְךָ לְרִנָּתִי:<p dir="rtl">
<span dir="rtl" class="inlineHeader" id="a27_Psalms, פרק פח, ד">ד</span>
כִּי שָׂבְעָה בְרָעוֹת נַפְשִׁי וְחַיַּי לִשְׁאוֹל הִגִּיעוּ:<p dir="rtl">
<span dir="rtl" class="inlineHeader" id="a27_Psalms, פרק פח, ה">ה</span>
נֶחְשַׁבְתִּי עִם יוֹרְדֵי בוֹר הָיִיתִי כְּגֶבֶר אֵין אֱיָל:<p dir="rtl">
<span dir="rtl" class="inlineHeader" id="a27_Psalms, פרק פח, ו">ו</span>
בַּמֵּתִים חָפְשִׁי כְּמוֹ חֲלָלִים שֹׁכְבֵי קֶבֶר אֲשֶׁר לֹא זְכַרְתָּם עוֹד וְהֵמָּה מִיָּדְךָ נִגְזָרוּ:<p dir="rtl">
<span dir="rtl" class="inlineHeader" id="a27_Psalms, פרק פח, ז">ז</span>
שַׁתַּנִי בְּבוֹר תַּחְתִּיּוֹת בְּמַחֲשַׁכִּים בִּמְצֹלוֹת:<p dir="rtl">
<span dir="rtl" class="inlineHeader" id="a27_Psalms, פרק פח, ח">ח</span>
עָלַי סָמְכָה חֲמָתֶךָ וְכָל מִשְׁבָּרֶיךָ עִנִּיתָ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק פח, ט">ט</span>
הִרְחַקְתָּ מְיֻדָּעַי מִמֶּנִּי שַׁתַּנִי תוֹעֵבוֹת לָמוֹ כָּלֻא וְלֹא אֵצֵא:<p dir="rtl">
<span dir="rtl" class="inlineHeader" id="a27_Psalms, פרק פח, י">י</span>
עֵינִי דָאֲבָה מִנִּי עֹנִי קְרָאתִיךָ יְהוָה בְּכָל יוֹם שִׁטַּחְתִּי אֵלֶיךָ כַפָּי:<p dir="rtl">
<span dir="rtl" class="inlineHeader" id="a27_Psalms, פרק פח, יא">יא</span>
הֲלַמֵּתִים תַּעֲשֶׂה פֶּלֶא אִם רְפָאִים יָקוּמוּ יוֹדוּךָ סֶּלָה:<p dir="rtl">
<span dir="rtl" class="inlineHeader" id="a27_Psalms, פרק פח, יב">יב</span>
הַיְסֻפַּר בַּקֶּבֶר חַסְדֶּךָ אֱמוּנָתְךָ בָּאֲבַדּוֹן:<p dir="rtl">
<span dir="rtl" class="inlineHeader" id="a27_Psalms, פרק פח, יג">יג</span>
הֲיִוָּדַע בַּחֹשֶׁךְ פִּלְאֶךָ וְצִדְקָתְךָ בְּאֶרֶץ נְשִׁיָּה:<p dir="rtl">
<span dir="rtl" class="inlineHeader" id="a27_Psalms, פרק פח, יד">יד</span>
וַאֲנִי אֵלֶיךָ יְהוָה שִׁוַּעְתִּי וּבַבֹּקֶר תְּפִלָּתִי תְקַדְּמֶךָּ:<p dir="rtl">
<span dir="rtl" class="inlineHeader" id="a27_Psalms, פרק פח, טו">טו</span>
לָמָה יְהוָה תִּזְנַח נַפְשִׁי תַּסְתִּיר פָּנֶיךָ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק פח, טז">טז</span>
עָנִי אֲנִי וְגוֵֹעַ מִנֹּעַר נָשָׂאתִי אֵמֶיךָ אָפוּנָה:<p dir="rtl">
<span dir="rtl" class="inlineHeader" id="a27_Psalms, פרק פח, יז">יז</span>
עָלַי עָבְרוּ חֲרוֹנֶיךָ בִּעוּתֶיךָ צִמְּתוּתֻנִי:<p dir="rtl">
<span dir="rtl" class="inlineHeader" id="a27_Psalms, פרק פח, יח">יח</span>
סַבּוּנִי כַמַּיִם כָּל הַיּוֹם הִקִּיפוּ עָלַי יָחַד:<p dir="rtl">
<span dir="rtl" class="inlineHeader" id="a27_Psalms, פרק פח, יט">יט</span>
הִרְחַקְתָּ מִמֶּנִּי אֹהֵב וָרֵעַ מְיֻדָּעַי מַחְשָׁךְ: <B>(פ)</B><p dir="rtl">
<h3 dir="rtl" id="a27_Psalms, פרק פט">פרק-פט</h3><p dir="rtl">
<span dir="rtl" class="inlineHeader" id="a27_Psalms, פרק פט, א">א</span>
מַשְׂכִּיל לְאֵיתָן הָאֶזְרָחִי:<p dir="rtl">
<span dir="rtl" class="inlineHeader" id="a27_Psalms, פרק פט, ב">ב</span>
חַסְדֵי יְהוָה עוֹלָם אָשִׁירָה לְדֹר וָדֹר אוֹדִיעַ אֱמוּנָתְךָ בְּפִי:<p dir="rtl">
<span dir="rtl" class="inlineHeader" id="a27_Psalms, פרק פט, ג">ג</span>
כִּי אָמַרְתִּי עוֹלָם חֶסֶד יִבָּנֶה שָׁמַיִם תָּכִן אֱמוּנָתְךָ בָהֶם:<p dir="rtl">
<span dir="rtl" class="inlineHeader" id="a27_Psalms, פרק פט, ד">ד</span>
כָּרַתִּי בְרִית לִבְחִירִי נִשְׁבַּעְתִּי לְדָוִד עַבְדִּי:<p dir="rtl">
<span dir="rtl" class="inlineHeader" id="a27_Psalms, פרק פט, ה">ה</span>
עַד עוֹלָם אָכִין זַרְעֶךָ וּבָנִיתִי לְדֹר וָדוֹר כִּסְאֲךָ סֶלָה:<p dir="rtl">
<span dir="rtl" class="inlineHeader" id="a27_Psalms, פרק פט, ו">ו</span>
וְיוֹדוּ שָׁמַיִם פִּלְאֲךָ יְהוָה אַף אֱמוּנָתְךָ בִּקְהַל קְדֹשִׁים:<p dir="rtl">
<span dir="rtl" class="inlineHeader" id="a27_Psalms, פרק פט, ז">ז</span>
כִּי מִי בַשַּׁחַק יַעֲרֹךְ לַיהוָה יִדְמֶה לַיהוָה בִּבְנֵי אֵלִים:<p dir="rtl">
<span dir="rtl" class="inlineHeader" id="a27_Psalms, פרק פט, ח">ח</span>
אֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו:<p dir="rtl">
<span dir="rtl" class="inlineHeader" id="a27_Psalms, פרק פט, ט">ט</span>
יְהוָה אֱלֹהֵי צְבָאוֹת מִי כָמוֹךָ חֲסִין יָהּ וֶאֱמוּנָתְךָ סְבִיבוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק פט, י">י</span>
אַתָּה מוֹשֵׁל בְּגֵאוּת הַיָּם בְּשׂוֹא גַלָּיו אַתָּה תְשַׁבְּחֵם:<p dir="rtl">
<span dir="rtl" class="inlineHeader" id="a27_Psalms, פרק פט, יא">יא</span>
אַתָּה דִכִּאתָ כֶחָלָל רָהַב בִּזְרוֹעַ עֻזְּךָ פִּזַּרְתָּ אוֹיְבֶיךָ:<p dir="rtl">
<span dir="rtl" class="inlineHeader" id="a27_Psalms, פרק פט, יב">יב</span>
לְךָ שָׁמַיִם אַף לְךָ אָרֶץ תֵּבֵל וּמְלֹאָהּ אַתָּה יְסַדְתָּם:<p dir="rtl">
<span dir="rtl" class="inlineHeader" id="a27_Psalms, פרק פט, יג">יג</span>
צָפוֹן וְיָמִין אַתָּה בְרָאתָם תָּבוֹר וְחֶרְמוֹן בְּשִׁמְךָ יְרַנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק פט, יד">יד</span>
לְךָ זְרוֹעַ עִם גְּבוּרָה תָּעֹז יָדְךָ תָּרוּם יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק פט, טו">טו</span>
צֶדֶק וּמִשְׁפָּט מְכוֹן כִּסְאֶךָ חֶסֶד וֶאֱמֶת יְקַדְּמוּ פָנֶיךָ:<p dir="rtl">
<span dir="rtl" class="inlineHeader" id="a27_Psalms, פרק פט, טז">טז</span>
אַשְׁרֵי הָעָם יוֹדְעֵי תְרוּעָה יְהוָה בְּאוֹר פָּנֶיךָ יְהַלֵּכוּן:<p dir="rtl">
<span dir="rtl" class="inlineHeader" id="a27_Psalms, פרק פט, יז">יז</span>
בְּשִׁמְךָ יְגִילוּן כָּל הַיּוֹם וּבְצִדְקָתְךָ יָרוּמוּ:<p dir="rtl">
<span dir="rtl" class="inlineHeader" id="a27_Psalms, פרק פט, יח">יח</span>
כִּי תִפְאֶרֶת עֻזָּמוֹ אָתָּה וּבִרְצֹנְךָ (תרים) תָּרוּם קַרְנֵנוּ:<p dir="rtl">
<span dir="rtl" class="inlineHeader" id="a27_Psalms, פרק פט, יט">יט</span>
כִּי לַיהוָה מָגִנֵּנוּ וְלִקְדוֹשׁ יִשְׂרָאֵל מַלְכֵּנוּ:<p dir="rtl">
<span dir="rtl" class="inlineHeader" id="a27_Psalms, פרק פט, כ">כ</span>
אָז דִּבַּרְתָּ בְחָזוֹן לַחֲסִידֶיךָ וַתֹּאמֶר שִׁוִּיתִי עֵזֶר עַל גִּבּוֹר הֲרִימוֹתִי בָחוּר מֵעָם:<p dir="rtl">
<span dir="rtl" class="inlineHeader" id="a27_Psalms, פרק פט, כא">כא</span>
מָצָאתִי דָּוִד עַבְדִּי בְּשֶׁמֶן קָדְשִׁי מְשַׁחְתִּיו:<p dir="rtl">
<span dir="rtl" class="inlineHeader" id="a27_Psalms, פרק פט, כב">כב</span>
אֲשֶׁר יָדִי תִּכּוֹן עִמּוֹ אַף זְרוֹעִי תְאַמְּצֶנּוּ:<p dir="rtl">
<span dir="rtl" class="inlineHeader" id="a27_Psalms, פרק פט, כג">כג</span>
לֹא יַשִּׁא אוֹיֵב בּוֹ וּבֶן עַוְלָה לֹא יְעַנֶּנּוּ:<p dir="rtl">
<span dir="rtl" class="inlineHeader" id="a27_Psalms, פרק פט, כד">כד</span>
וְכַתּוֹתִי מִפָּנָיו צָרָיו וּמְשַׂנְאָיו אֶגּוֹף:<p dir="rtl">
<span dir="rtl" class="inlineHeader" id="a27_Psalms, פרק פט, כה">כה</span>
וֶאֶמוּנָתִי וְחַסְדִּי עִמּוֹ וּבִשְׁמִי תָּרוּם קַרְנוֹ:<p dir="rtl">
<span dir="rtl" class="inlineHeader" id="a27_Psalms, פרק פט, כו">כו</span>
וְשַׂמְתִּי בַיָּם יָדוֹ וּבַנְּהָרוֹת יְמִינוֹ:<p dir="rtl">
<span dir="rtl" class="inlineHeader" id="a27_Psalms, פרק פט, כז">כז</span>
הוּא יִקְרָאֵנִי אָבִי אָתָּה אֵלִי וְצוּר יְשׁוּעָתִי:<p dir="rtl">
<span dir="rtl" class="inlineHeader" id="a27_Psalms, פרק פט, כח">כח</span>
אַף אָנִי בְּכוֹר אֶתְּנֵהוּ עֶלְיוֹן לְמַלְכֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק פט, כט">כט</span>
לְעוֹלָם (אשמור) אֶשְׁמָר לוֹ חַסְדִּי וּבְרִיתִי נֶאֱמֶנֶת לוֹ:<p dir="rtl">
<span dir="rtl" class="inlineHeader" id="a27_Psalms, פרק פט, ל">ל</span>
וְשַׂמְתִּי לָעַד זַרְעוֹ וְכִסְאוֹ כִּימֵי שָׁמָיִם:<p dir="rtl">
<span dir="rtl" class="inlineHeader" id="a27_Psalms, פרק פט, לא">לא</span>
אִם יַעַזְבוּ בָנָיו תּוֹרָתִי וּבְמִשְׁפָּטַי לֹא יֵלֵכוּן:<p dir="rtl">
<span dir="rtl" class="inlineHeader" id="a27_Psalms, פרק פט, לב">לב</span>
אִם חֻקֹּתַי יְחַלֵּלוּ וּמִצְוֹתַי לֹא יִשְׁמֹרוּ:<p dir="rtl">
<span dir="rtl" class="inlineHeader" id="a27_Psalms, פרק פט, לג">לג</span>
וּפָקַדְתִּי בְשֵׁבֶט פִּשְׁעָם וּבִנְגָעִים עֲוֹנָם:<p dir="rtl">
<span dir="rtl" class="inlineHeader" id="a27_Psalms, פרק פט, לד">לד</span>
וְחַסְדִּי לֹא אָפִיר מֵעִמּוֹ וְלֹא אֲשַׁקֵּר בֶּאֱמוּנָתִי:<p dir="rtl">
<span dir="rtl" class="inlineHeader" id="a27_Psalms, פרק פט, לה">לה</span>
לֹא אֲחַלֵּל בְּרִיתִי וּמוֹצָא שְׂפָתַי לֹא אֲשַׁנֶּה:<p dir="rtl">
<span dir="rtl" class="inlineHeader" id="a27_Psalms, פרק פט, לו">לו</span>
אַחַת נִשְׁבַּעְתִּי בְקָדְשִׁי אִם לְדָוִד אֲכַזֵּב:<p dir="rtl">
<span dir="rtl" class="inlineHeader" id="a27_Psalms, פרק פט, לז">לז</span>
זַרְעוֹ לְעוֹלָם יִהְיֶה וְכִסְאוֹ כַשֶּׁמֶשׁ נֶגְדִּי:<p dir="rtl">
<span dir="rtl" class="inlineHeader" id="a27_Psalms, פרק פט, לח">לח</span>
כְּיָרֵחַ יִכּוֹן עוֹלָם וְעֵד בַּשַּׁחַק נֶאֱמָן סֶלָה:<p dir="rtl">
<span dir="rtl" class="inlineHeader" id="a27_Psalms, פרק פט, לט">לט</span>
וְאַתָּה זָנַחְתָּ וַתִּמְאָס הִתְעַבַּרְתָּ עִם מְשִׁיחֶךָ:<p dir="rtl">
<span dir="rtl" class="inlineHeader" id="a27_Psalms, פרק פט, מ">מ</span>
נֵאַרְתָּה בְּרִית עַבְדֶּךָ חִלַּלְתָּ לָאָרֶץ נִזְרוֹ:<p dir="rtl">
<span dir="rtl" class="inlineHeader" id="a27_Psalms, פרק פט, מא">מא</span>
פָּרַצְתָּ כָל גְּדֵרֹתָיו שַׂמְתָּ מִבְצָרָיו מְחִתָּה:<p dir="rtl">
<span dir="rtl" class="inlineHeader" id="a27_Psalms, פרק פט, מב">מב</span>
שַׁסֻּהוּ כָּל עֹבְרֵי דָרֶךְ הָיָה חֶרְפָּה לִשְׁכֵנָיו:<p dir="rtl">
<span dir="rtl" class="inlineHeader" id="a27_Psalms, פרק פט, מג">מג</span>
הֲרִימוֹתָ יְמִין צָרָיו הִשְׂמַחְתָּ כָּל אוֹיְבָיו:<p dir="rtl">
<span dir="rtl" class="inlineHeader" id="a27_Psalms, פרק פט, מד">מד</span>
אַף תָּשִׁיב צוּר חַרְבּוֹ וְלֹא הֲקֵימֹתוֹ בַּמִּלְחָמָה:<p dir="rtl">
<span dir="rtl" class="inlineHeader" id="a27_Psalms, פרק פט, מה">מה</span>
הִשְׁבַּתָּ מִטְּהָרוֹ וְכִסְאוֹ לָאָרֶץ מִגַּרְתָּה:<p dir="rtl">
<span dir="rtl" class="inlineHeader" id="a27_Psalms, פרק פט, מו">מו</span>
הִקְצַרְתָּ יְמֵי עֲלוּמָיו הֶעֱטִיתָ עָלָיו בּוּשָׁה סֶלָה:<p dir="rtl">
<span dir="rtl" class="inlineHeader" id="a27_Psalms, פרק פט, מז">מז</span>
עַד מָה יְהוָה תִּסָּתֵר לָנֶצַח תִּבְעַר כְּמוֹ אֵשׁ חֲמָתֶךָ:<p dir="rtl">
<span dir="rtl" class="inlineHeader" id="a27_Psalms, פרק פט, מח">מח</span>
זְכָר אֲנִי מֶה חָלֶד עַל מַה שָּׁוְא בָּרָאתָ כָל בְּנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק פט, מט">מט</span>
מִי גֶבֶר יִחְיֶה וְלֹא יִרְאֶה מָּוֶת יְמַלֵּט נַפְשׁוֹ מִיַּד שְׁאוֹל סֶלָה:<p dir="rtl">
<span dir="rtl" class="inlineHeader" id="a27_Psalms, פרק פט, נ">נ</span>
אַיֵּה חֲסָדֶיךָ הָרִאשֹׁנִים אֲדֹנָי נִשְׁבַּעְתָּ לְדָוִד בֶּאֱמוּנָתֶךָ:<p dir="rtl">
<span dir="rtl" class="inlineHeader" id="a27_Psalms, פרק פט, נא">נא</span>
זְכֹר אֲדֹנָי חֶרְפַּת עֲבָדֶיךָ שְׂאֵתִי בְחֵיקִי כָּל רַבִּים עַמִּים:<p dir="rtl">
<span dir="rtl" class="inlineHeader" id="a27_Psalms, פרק פט, נב">נב</span>
אֲשֶׁר חֵרְפוּ אוֹיְבֶיךָ יְהוָה אֲשֶׁר חֵרְפוּ עִקְּבוֹת מְשִׁיחֶךָ:<p dir="rtl">
<span dir="rtl" class="inlineHeader" id="a27_Psalms, פרק פט, נג">נג</span>
בָּרוּךְ יְהוָה לְעוֹלָם אָמֵן וְאָמֵן: <B>(פ)</B><p dir="rtl">
<h3 dir="rtl" id="a27_Psalms, פרק צ">פרק-צ</h3><p dir="rtl">
<span dir="rtl" class="inlineHeader" id="a27_Psalms, פרק צ, א">א</span>
תְּפִלָּה לְמֹשֶׁה אִישׁ הָאֱלֹהִים אֲדֹנָי מָעוֹן אַתָּה הָיִיתָ לָּנוּ בְּדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק צ, ב">ב</span>
בְּטֶרֶם הָרִים יֻלָּדוּ וַתְּחוֹלֵל אֶרֶץ וְתֵבֵל וּמֵעוֹלָם עַד עוֹלָם אַתָּה אֵל:<p dir="rtl">
<span dir="rtl" class="inlineHeader" id="a27_Psalms, פרק צ, ג">ג</span>
תָּשֵׁב אֱנוֹשׁ עַד דַּכָּא וַתֹּאמֶר שׁוּבוּ בְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק צ, ד">ד</span>
כִּי אֶלֶף שָׁנִים בְּעֵינֶיךָ כְּיוֹם אֶתְמוֹל כִּי יַעֲבֹר וְאַשְׁמוּרָה בַלָּיְלָה:<p dir="rtl">
<span dir="rtl" class="inlineHeader" id="a27_Psalms, פרק צ, ה">ה</span>
זְרַמְתָּם שֵׁנָה יִהְיוּ בַּבֹּקֶר כֶּחָצִיר יַחֲלֹף:<p dir="rtl">
<span dir="rtl" class="inlineHeader" id="a27_Psalms, פרק צ, ו">ו</span>
בַּבֹּקֶר יָצִיץ וְחָלָף לָעֶרֶב יְמוֹלֵל וְיָבֵשׁ:<p dir="rtl">
<span dir="rtl" class="inlineHeader" id="a27_Psalms, פרק צ, ז">ז</span>
כִּי כָלִינוּ בְאַפֶּךָ וּבַחֲמָתְךָ נִבְהָלְנוּ:<p dir="rtl">
<span dir="rtl" class="inlineHeader" id="a27_Psalms, פרק צ, ח">ח</span>
(שת) שַׁתָּה עֲוֹנֹתֵינוּ לְנֶגְדֶּךָ עֲלֻמֵנוּ לִמְאוֹר פָּנֶיךָ:<p dir="rtl">
<span dir="rtl" class="inlineHeader" id="a27_Psalms, פרק צ, ט">ט</span>
כִּי כָל יָמֵינוּ פָּנוּ בְעֶבְרָתֶךָ כִּלִּינוּ שָׁנֵינוּ כְמוֹ הֶגֶה:<p dir="rtl">
<span dir="rtl" class="inlineHeader" id="a27_Psalms, פרק צ, י">י</span>
יְמֵי שְׁנוֹתֵינוּ בָהֶם שִׁבְעִים שָׁנָה וְאִם בִּגְבוּרֹת שְׁמוֹנִים שָׁנָה וְרָהְבָּם עָמָל וָאָוֶן כִּי גָז חִישׁ וַנָּעֻפָה:<p dir="rtl">
<span dir="rtl" class="inlineHeader" id="a27_Psalms, פרק צ, יא">יא</span>
מִי יוֹדֵעַ עֹז אַפֶּךָ וּכְיִרְאָתְךָ עֶבְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק צ, יב">יב</span>
לִמְנוֹת יָמֵינוּ כֵּן הוֹדַע וְנָבִא לְבַב חָכְמָה:<p dir="rtl">
<span dir="rtl" class="inlineHeader" id="a27_Psalms, פרק צ, יג">יג</span>
שׁוּבָה יְהוָה עַד מָתָי וְהִנָּחֵם עַל עֲבָדֶיךָ:<p dir="rtl">
<span dir="rtl" class="inlineHeader" id="a27_Psalms, פרק צ, יד">יד</span>
שַׂבְּעֵנוּ בַבֹּקֶר חַסְדֶּךָ וּנְרַנְּנָה וְנִשְׂמְחָה בְּכָל יָמֵינוּ:<p dir="rtl">
<span dir="rtl" class="inlineHeader" id="a27_Psalms, פרק צ, טו">טו</span>
שַׂמְּחֵנוּ כִּימוֹת עִנִּיתָנוּ שְׁנוֹת רָאִינוּ רָעָה:<p dir="rtl">
<span dir="rtl" class="inlineHeader" id="a27_Psalms, פרק צ, טז">טז</span>
יֵרָאֶה אֶל עֲבָדֶיךָ פָעֳלֶךָ וַהֲדָרְךָ עַל בְּנֵיהֶם:<p dir="rtl">
<span dir="rtl" class="inlineHeader" id="a27_Psalms, פרק צ, יז">יז</span>
וִיהִי נֹעַם אֲדֹנָי אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ וּמַעֲשֵׂה יָדֵינוּ כּוֹנְנֵהוּ: <B>(פ)</B><p dir="rtl">
<h3 dir="rtl" id="a27_Psalms, פרק צא">פרק-צא</h3><p dir="rtl">
<span dir="rtl" class="inlineHeader" id="a27_Psalms, פרק צא, א">א</span>
יֹשֵׁב בְּסֵתֶר עֶלְיוֹן בְּצֵל שַׁדַּי יִתְלוֹנָן:<p dir="rtl">
<span dir="rtl" class="inlineHeader" id="a27_Psalms, פרק צא, ב">ב</span>
אֹמַר לַיהוָה מַחְסִי וּמְצוּדָתִי אֱלֹהַי אֶבְטַח בּוֹ:<p dir="rtl">
<span dir="rtl" class="inlineHeader" id="a27_Psalms, פרק צא, ג">ג</span>
כִּי הוּא יַצִּילְךָ מִפַּח יָקוּשׁ מִדֶּבֶר הַוּוֹת:<p dir="rtl">
<span dir="rtl" class="inlineHeader" id="a27_Psalms, פרק צא, ד">ד</span>
בְּאֶבְרָתוֹ יָסֶךְ לָךְ וְתַחַת כְּנָפָיו תֶּחְסֶה צִנָּה וְסֹחֵרָה אֲמִתּוֹ:<p dir="rtl">
<span dir="rtl" class="inlineHeader" id="a27_Psalms, פרק צא, ה">ה</span>
לֹא תִירָא מִפַּחַד לָיְלָה מֵחֵץ יָעוּף יוֹמָם:<p dir="rtl">
<span dir="rtl" class="inlineHeader" id="a27_Psalms, פרק צא, ו">ו</span>
מִדֶּבֶר בָּאֹפֶל יַהֲלֹךְ מִקֶּטֶב יָשׁוּד צָהֳרָיִם:<p dir="rtl">
<span dir="rtl" class="inlineHeader" id="a27_Psalms, פרק צא, ז">ז</span>
יִפֹּל מִצִּדְּךָ אֶלֶף וּרְבָבָה מִימִינֶךָ אֵלֶיךָ לֹא יִגָּשׁ:<p dir="rtl">
<span dir="rtl" class="inlineHeader" id="a27_Psalms, פרק צא, ח">ח</span>
רַק בְּעֵינֶיךָ תַבִּיט וְשִׁלֻּמַת רְשָׁעִים תִּרְאֶה:<p dir="rtl">
<span dir="rtl" class="inlineHeader" id="a27_Psalms, פרק צא, ט">ט</span>
כִּי אַתָּה יְהוָה מַחְסִי עֶלְיוֹן שַׂמְתָּ מְעוֹנֶךָ:<p dir="rtl">
<span dir="rtl" class="inlineHeader" id="a27_Psalms, פרק צא, י">י</span>
לֹא תְאֻנֶּה אֵלֶיךָ רָעָה וְנֶגַע לֹא יִקְרַב בְּאָהֳלֶךָ:<p dir="rtl">
<span dir="rtl" class="inlineHeader" id="a27_Psalms, פרק צא, יא">יא</span>
כִּי מַלְאָכָיו יְצַוֶּה לָּךְ לִשְׁמָרְךָ בְּכָל דְּרָכֶיךָ:<p dir="rtl">
<span dir="rtl" class="inlineHeader" id="a27_Psalms, פרק צא, יב">יב</span>
עַל כַּפַּיִם יִשָּׂאוּנְךָ פֶּן תִּגֹּף בָּאֶבֶן רַגְלֶךָ:<p dir="rtl">
<span dir="rtl" class="inlineHeader" id="a27_Psalms, פרק צא, יג">יג</span>
עַל שַׁחַל וָפֶתֶן תִּדְרֹךְ תִּרְמֹס כְּפִיר וְתַנִּין:<p dir="rtl">
<span dir="rtl" class="inlineHeader" id="a27_Psalms, פרק צא, יד">יד</span>
כִּי בִי חָשַׁק וַאֲפַלְּטֵהוּ אֲשַׂגְּבֵהוּ כִּי יָדַע שְׁמִי:<p dir="rtl">
<span dir="rtl" class="inlineHeader" id="a27_Psalms, פרק צא, טו">טו</span>
יִקְרָאֵנִי וְאֶעֱנֵהוּ עִמּוֹ אָנֹכִי בְצָרָה אֲחַלְּצֵהוּ וַאֲכַבְּדֵהוּ:<p dir="rtl">
<span dir="rtl" class="inlineHeader" id="a27_Psalms, פרק צא, טז">טז</span>
אֹרֶךְ יָמִים אַשְׂבִּיעֵהוּ וְאַרְאֵהוּ בִּישׁוּעָתִי: <B>(פ)</B><p dir="rtl">
<h3 dir="rtl" id="a27_Psalms, פרק צב">פרק-צב</h3><p dir="rtl">
<span dir="rtl" class="inlineHeader" id="a27_Psalms, פרק צב, א">א</span>
מִזְמוֹר שִׁיר לְיוֹם הַשַּׁבָּת:<p dir="rtl">
<span dir="rtl" class="inlineHeader" id="a27_Psalms, פרק צב, ב">ב</span>
טוֹב לְהֹדוֹת לַיהוָה וּלְזַמֵּר לְשִׁמְךָ עֶלְיוֹן:<p dir="rtl">
<span dir="rtl" class="inlineHeader" id="a27_Psalms, פרק צב, ג">ג</span>
לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת:<p dir="rtl">
<span dir="rtl" class="inlineHeader" id="a27_Psalms, פרק צב, ד">ד</span>
עֲלֵי עָשׂוֹר וַעֲלֵי נָבֶל עֲלֵי הִגָּיוֹן בְּכִנּוֹר:<p dir="rtl">
<span dir="rtl" class="inlineHeader" id="a27_Psalms, פרק צב, ה">ה</span>
כִּי שִׂמַּחְתַּנִי יְהוָה בְּפָעֳלֶךָ בְּמַעֲשֵׂי יָדֶיךָ אֲרַנֵּן:<p dir="rtl">
<span dir="rtl" class="inlineHeader" id="a27_Psalms, פרק צב, ו">ו</span>
מַה גָּדְלוּ מַעֲשֶׂיךָ יְהוָה מְאֹד עָמְקוּ מַחְשְׁבֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק צב, ז">ז</span>
אִישׁ בַּעַר לֹא יֵדָע וּכְסִיל לֹא יָבִין אֶת זֹאת:<p dir="rtl">
<span dir="rtl" class="inlineHeader" id="a27_Psalms, פרק צב, ח">ח</span>
בִּפְרֹחַ רְשָׁעִים כְּמוֹ עֵשֶׂב וַיָּצִיצוּ כָּל פֹּעֲלֵי אָוֶן לְהִשָּׁמְדָם עֲדֵי עַד:<p dir="rtl">
<span dir="rtl" class="inlineHeader" id="a27_Psalms, פרק צב, ט">ט</span>
וְאַתָּה מָרוֹם לְעֹלָם יְהוָה:<p dir="rtl">
<span dir="rtl" class="inlineHeader" id="a27_Psalms, פרק צב, י">י</span>
כִּי הִנֵּה אֹיְבֶיךָ יְהוָה כִּי הִנֵּה אֹיְבֶיךָ יֹאבֵדוּ יִתְפָּרְדוּ כָּל פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק צב, יא">יא</span>
וַתָּרֶם כִּרְאֵים קַרְנִי בַּלֹּתִי בְּשֶׁמֶן רַעֲנָן:<p dir="rtl">
<span dir="rtl" class="inlineHeader" id="a27_Psalms, פרק צב, יב">יב</span>
וַתַּבֵּט עֵינִי בְּשׁוּרָי בַּקָּמִים עָלַי מְרֵעִים תִּשְׁמַעְנָה אָזְנָי:<p dir="rtl">
<span dir="rtl" class="inlineHeader" id="a27_Psalms, פרק צב, יג">יג</span>
צַדִּיק כַּתָּמָר יִפְרָח כְּאֶרֶז בַּלְּבָנוֹן יִשְׂגֶּה:<p dir="rtl">
<span dir="rtl" class="inlineHeader" id="a27_Psalms, פרק צב, יד">יד</span>
שְׁתוּלִים בְּבֵית יְהוָה בְּחַצְרוֹת אֱלֹהֵינוּ יַפְרִיחוּ:<p dir="rtl">
<span dir="rtl" class="inlineHeader" id="a27_Psalms, פרק צב, טו">טו</span>
עוֹד יְנוּבוּן בְּשֵׂיבָה דְּשֵׁנִים וְרַעֲנַנִּים יִהְיוּ:<p dir="rtl">
<span dir="rtl" class="inlineHeader" id="a27_Psalms, פרק צב, טז">טז</span>
לְהַגִּיד כִּי יָשָׁר יְהוָה צוּרִי וְלֹא (עלתה) עַוְלָתָה בּוֹ: <B>(פ)</B><p dir="rtl">
<h3 dir="rtl" id="a27_Psalms, פרק צג">פרק-צג</h3><p dir="rtl">
<span dir="rtl" class="inlineHeader" id="a27_Psalms, פרק צג, א">א</span>
יְהוָה מָלָךְ גֵּאוּת לָבֵשׁ לָבֵשׁ יְהוָה עֹז הִתְאַזָּר אַף תִּכּוֹן תֵּבֵל בַּל תִּמּוֹט:<p dir="rtl">
<span dir="rtl" class="inlineHeader" id="a27_Psalms, פרק צג, ב">ב</span>
נָכוֹן כִּסְאֲךָ מֵאָז מֵעוֹלָם אָתָּה:<p dir="rtl">
<span dir="rtl" class="inlineHeader" id="a27_Psalms, פרק צג, ג">ג</span>
נָשְׂאוּ נְהָרוֹת יְהוָה נָשְׂאוּ נְהָרוֹת קוֹלָם יִשְׂאוּ נְהָרוֹת דָּכְיָם:<p dir="rtl">
<span dir="rtl" class="inlineHeader" id="a27_Psalms, פרק צג, ד">ד</span>
מִקֹּלוֹת מַיִם רַבִּים אַדִּירִים מִשְׁבְּרֵי יָם אַדִּיר בַּמָּרוֹם יְהוָה:<p dir="rtl">
<span dir="rtl" class="inlineHeader" id="a27_Psalms, פרק צג, ה">ה</span>
עֵדֹתֶיךָ נֶאֶמְנוּ מְאֹד לְבֵיתְךָ נַאֲוָה קֹדֶשׁ יְהוָה לְאֹרֶךְ יָמִים: <B>(פ)</B><p dir="rtl">
<h3 dir="rtl" id="a27_Psalms, פרק צד">פרק-צד</h3><p dir="rtl">
<span dir="rtl" class="inlineHeader" id="a27_Psalms, פרק צד, א">א</span>
אֵל נְקָמוֹת יְהוָה אֵל נְקָמוֹת הוֹפִיַע:<p dir="rtl">
<span dir="rtl" class="inlineHeader" id="a27_Psalms, פרק צד, ב">ב</span>
הִנָּשֵׂא שֹׁפֵט הָאָרֶץ הָשֵׁב גְּמוּל עַל גֵּאִים:<p dir="rtl">
<span dir="rtl" class="inlineHeader" id="a27_Psalms, פרק צד, ג">ג</span>
עַד מָתַי רְשָׁעִים יְהוָה עַד מָתַי רְשָׁעִים יַעֲלֹזוּ:<p dir="rtl">
<span dir="rtl" class="inlineHeader" id="a27_Psalms, פרק צד, ד">ד</span>
יַבִּיעוּ יְדַבְּרוּ עָתָק יִתְאַמְּרוּ כָּל פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק צד, ה">ה</span>
עַמְּךָ יְהוָה יְדַכְּאוּ וְנַחֲלָתְךָ יְעַנּוּ:<p dir="rtl">
<span dir="rtl" class="inlineHeader" id="a27_Psalms, פרק צד, ו">ו</span>
אַלְמָנָה וְגֵר יַהֲרֹגוּ וִיתוֹמִים יְרַצֵּחוּ:<p dir="rtl">
<span dir="rtl" class="inlineHeader" id="a27_Psalms, פרק צד, ז">ז</span>
וַיֹּאמְרוּ לֹא יִרְאֶה יָּהּ וְלֹא יָבִין אֱלֹהֵי יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק צד, ח">ח</span>
בִּינוּ בֹּעֲרִים בָּעָם וּכְסִילִים מָתַי תַּשְׂכִּילוּ:<p dir="rtl">
<span dir="rtl" class="inlineHeader" id="a27_Psalms, פרק צד, ט">ט</span>
הֲנֹטַע אֹזֶן הֲלֹא יִשְׁמָע אִם יֹצֵר עַיִן הֲלֹא יַבִּיט:<p dir="rtl">
<span dir="rtl" class="inlineHeader" id="a27_Psalms, פרק צד, י">י</span>
הֲיֹסֵר גּוֹיִם הֲלֹא יוֹכִיחַ הַמְלַמֵּד אָדָם דָּעַת:<p dir="rtl">
<span dir="rtl" class="inlineHeader" id="a27_Psalms, פרק צד, יא">יא</span>
יְהוָה יֹדֵעַ מַחְשְׁבוֹת אָדָם כִּי הֵמָּה הָבֶל:<p dir="rtl">
<span dir="rtl" class="inlineHeader" id="a27_Psalms, פרק צד, יב">יב</span>
אַשְׁרֵי הַגֶּבֶר אֲשֶׁר תְּיַסְּרֶנּוּ יָּהּ וּמִתּוֹרָתְךָ תְלַמְּדֶנּוּ:<p dir="rtl">
<span dir="rtl" class="inlineHeader" id="a27_Psalms, פרק צד, יג">יג</span>
לְהַשְׁקִיט לוֹ מִימֵי רָע עַד יִכָּרֶה לָרָשָׁע שָׁחַת:<p dir="rtl">
<span dir="rtl" class="inlineHeader" id="a27_Psalms, פרק צד, יד">יד</span>
כִּי לֹא יִטֹּשׁ יְהוָה עַמּוֹ וְנַחֲלָתוֹ לֹא יַעֲזֹב:<p dir="rtl">
<span dir="rtl" class="inlineHeader" id="a27_Psalms, פרק צד, טו">טו</span>
כִּי עַד צֶדֶק יָשׁוּב מִשְׁפָּט וְאַחֲרָיו כָּל יִשְׁרֵי לֵב:<p dir="rtl">
<span dir="rtl" class="inlineHeader" id="a27_Psalms, פרק צד, טז">טז</span>
מִי יָקוּם לִי עִם מְרֵעִים מִי יִתְיַצֵּב לִי עִם פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק צד, יז">יז</span>
לוּלֵי יְהוָה עֶזְרָתָה לִּי כִּמְעַט שָׁכְנָה דוּמָה נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק צד, יח">יח</span>
אִם אָמַרְתִּי מָטָה רַגְלִי חַסְדְּךָ יְהוָה יִסְעָדֵנִי:<p dir="rtl">
<span dir="rtl" class="inlineHeader" id="a27_Psalms, פרק צד, יט">יט</span>
בְּרֹב שַׂרְעַפַּי בְּקִרְבִּי תַּנְחוּמֶיךָ יְשַׁעַשְׁעוּ נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק צד, כ">כ</span>
הַיְחָבְרְךָ כִּסֵּא הַוּוֹת יֹצֵר עָמָל עֲלֵי חֹק:<p dir="rtl">
<span dir="rtl" class="inlineHeader" id="a27_Psalms, פרק צד, כא">כא</span>
יָגוֹדּוּ עַל נֶפֶשׁ צַדִּיק וְדָם נָקִי יַרְשִׁיעוּ:<p dir="rtl">
<span dir="rtl" class="inlineHeader" id="a27_Psalms, פרק צד, כב">כב</span>
וַיְהִי יְהוָה לִי לְמִשְׂגָּב וֵאלֹהַי לְצוּר מַחְסִי:<p dir="rtl">
<span dir="rtl" class="inlineHeader" id="a27_Psalms, פרק צד, כג">כג</span>
וַיָּשֶׁב עֲלֵיהֶם אֶת אוֹנָם וּבְרָעָתָם יַצְמִיתֵם יַצְמִיתֵם יְהוָה אֱלֹהֵינוּ: <B>(פ)</B><p dir="rtl">
<h3 dir="rtl" id="a27_Psalms, פרק צה">פרק-צה</h3><p dir="rtl">
<span dir="rtl" class="inlineHeader" id="a27_Psalms, פרק צה, א">א</span>
לְכוּ נְרַנְּנָה לַיהוָה נָרִיעָה לְצוּר יִשְׁעֵנוּ:<p dir="rtl">
<span dir="rtl" class="inlineHeader" id="a27_Psalms, פרק צה, ב">ב</span>
נְקַדְּמָה פָנָיו בְּתוֹדָה בִּזְמִרוֹת נָרִיעַ לוֹ:<p dir="rtl">
<span dir="rtl" class="inlineHeader" id="a27_Psalms, פרק צה, ג">ג</span>
כִּי אֵל גָּדוֹל יְהוָה וּמֶלֶךְ גָּדוֹל עַל כָּל אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק צה, ד">ד</span>
אֲשֶׁר בְּיָדוֹ מֶחְקְרֵי אָרֶץ וְתוֹעֲפוֹת הָרִים לוֹ:<p dir="rtl">
<span dir="rtl" class="inlineHeader" id="a27_Psalms, פרק צה, ה">ה</span>
אֲשֶׁר לוֹ הַיָּם וְהוּא עָשָׂהוּ וְיַבֶּשֶׁת יָדָיו יָצָרוּ:<p dir="rtl">
<span dir="rtl" class="inlineHeader" id="a27_Psalms, פרק צה, ו">ו</span>
בֹּאוּ נִשְׁתַּחֲוֶה וְנִכְרָעָה נִבְרְכָה לִפְנֵי יְהוָה עֹשֵׂנוּ:<p dir="rtl">
<span dir="rtl" class="inlineHeader" id="a27_Psalms, פרק צה, ז">ז</span>
כִּי הוּא אֱלֹהֵינוּ וַאֲנַחְנוּ עַם מַרְעִיתוֹ וְצֹאן יָדוֹ הַיּוֹם אִם בְּקֹלוֹ תִשְׁמָעוּ:<p dir="rtl">
<span dir="rtl" class="inlineHeader" id="a27_Psalms, פרק צה, ח">ח</span>
אַל תַּקְשׁוּ לְבַבְכֶם כִּמְרִיבָה כְּיוֹם מַסָּה בַּמִּדְבָּר:<p dir="rtl">
<span dir="rtl" class="inlineHeader" id="a27_Psalms, פרק צה, ט">ט</span>
אֲשֶׁר נִסּוּנִי אֲבוֹתֵיכֶם בְּחָנוּנִי גַּם רָאוּ פָעֳלִי:<p dir="rtl">
<span dir="rtl" class="inlineHeader" id="a27_Psalms, פרק צה, י">י</span>
אַרְבָּעִים שָׁנָה אָקוּט בְּדוֹר וָאֹמַר עַם תֹּעֵי לֵבָב הֵם וְהֵם לֹא יָדְעוּ דְרָכָי:<p dir="rtl">
<span dir="rtl" class="inlineHeader" id="a27_Psalms, פרק צה, יא">יא</span>
אֲשֶׁר נִשְׁבַּעְתִּי בְאַפִּי אִם יְבֹאוּן אֶל מְנוּחָתִי: <B>(פ)</B><p dir="rtl">
<h3 dir="rtl" id="a27_Psalms, פרק צו">פרק-צו</h3><p dir="rtl">
<span dir="rtl" class="inlineHeader" id="a27_Psalms, פרק צו, א">א</span>
שִׁירוּ לַיהוָה שִׁיר חָדָשׁ שִׁירוּ לַיהוָה כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק צו, ב">ב</span>
שִׁירוּ לַיהוָה בָּרְכוּ שְׁמוֹ בַּשְּׂרוּ מִיּוֹם לְיוֹם יְשׁוּעָתוֹ:<p dir="rtl">
<span dir="rtl" class="inlineHeader" id="a27_Psalms, פרק צו, ג">ג</span>
סַפְּרוּ בַגּוֹיִם כְּבוֹדוֹ בְּכָל הָעַמִּים נִפְלְאוֹתָיו:<p dir="rtl">
<span dir="rtl" class="inlineHeader" id="a27_Psalms, פרק צו, ד">ד</span>
כִּי גָדוֹל יְהוָה וּמְהֻלָּל מְאֹד נוֹרָא הוּא עַל כָּל אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק צו, ה">ה</span>
כִּי כָּל אֱלֹהֵי הָעַמִּים אֱלִילִים וַיהוָה שָׁמַיִם עָשָׂה:<p dir="rtl">
<span dir="rtl" class="inlineHeader" id="a27_Psalms, פרק צו, ו">ו</span>
הוֹד וְהָדָר לְפָנָיו עֹז וְתִפְאֶרֶת בְּמִקְדָּשׁוֹ:<p dir="rtl">
<span dir="rtl" class="inlineHeader" id="a27_Psalms, פרק צו, ז">ז</span>
הָבוּ לַיהוָה מִשְׁפְּחוֹת עַמִּים הָבוּ לַיהוָה כָּבוֹד וָעֹז:<p dir="rtl">
<span dir="rtl" class="inlineHeader" id="a27_Psalms, פרק צו, ח">ח</span>
הָבוּ לַיהוָה כְּבוֹד שְׁמוֹ שְׂאוּ מִנְחָה וּבֹאוּ לְחַצְרוֹתָיו:<p dir="rtl">
<span dir="rtl" class="inlineHeader" id="a27_Psalms, פרק צו, ט">ט</span>
הִשְׁתַּחֲווּ לַיהוָה בְּהַדְרַת קֹדֶשׁ חִילוּ מִפָּנָיו כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק צו, י">י</span>
אִמְרוּ בַגּוֹיִם יְהוָה מָלָךְ אַף תִּכּוֹן תֵּבֵל בַּל תִּמּוֹט יָדִין עַמִּים בְּמֵישָׁרִים:<p dir="rtl">
<span dir="rtl" class="inlineHeader" id="a27_Psalms, פרק צו, יא">יא</span>
יִשְׂמְחוּ הַשָּׁמַיִם וְתָגֵל הָאָרֶץ יִרְעַם הַיָּם וּמְלֹאוֹ:<p dir="rtl">
<span dir="rtl" class="inlineHeader" id="a27_Psalms, פרק צו, יב">יב</span>
יַעֲלֹז שָׂדַי וְכָל אֲשֶׁר בּוֹ אָז יְרַנְּנוּ כָּל עֲצֵי יָעַר:<p dir="rtl">
<span dir="rtl" class="inlineHeader" id="a27_Psalms, פרק צו, יג">יג</span>
לִפְנֵי יְהוָה כִּי בָא כִּי בָא לִשְׁפֹּט הָאָרֶץ יִשְׁפֹּט תֵּבֵל בְּצֶדֶק וְעַמִּים בֶּאֱמוּנָתוֹ: <B>(פ)</B><p dir="rtl">
<h3 dir="rtl" id="a27_Psalms, פרק צז">פרק-צז</h3><p dir="rtl">
<span dir="rtl" class="inlineHeader" id="a27_Psalms, פרק צז, א">א</span>
יְהוָה מָלָךְ תָּגֵל הָאָרֶץ יִשְׂמְחוּ אִיִּים רַבִּים:<p dir="rtl">
<span dir="rtl" class="inlineHeader" id="a27_Psalms, פרק צז, ב">ב</span>
עָנָן וַעֲרָפֶל סְבִיבָיו צֶדֶק וּמִשְׁפָּט מְכוֹן כִּסְאוֹ:<p dir="rtl">
<span dir="rtl" class="inlineHeader" id="a27_Psalms, פרק צז, ג">ג</span>
אֵשׁ לְפָנָיו תֵּלֵךְ וּתְלַהֵט סָבִיב צָרָיו:<p dir="rtl">
<span dir="rtl" class="inlineHeader" id="a27_Psalms, פרק צז, ד">ד</span>
הֵאִירוּ בְרָקָיו תֵּבֵל רָאֲתָה וַתָּחֵל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק צז, ה">ה</span>
הָרִים כַּדּוֹנַג נָמַסּוּ מִלִּפְנֵי יְהוָה מִלִּפְנֵי אֲדוֹן כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק צז, ו">ו</span>
הִגִּידוּ הַשָּׁמַיִם צִדְקוֹ וְרָאוּ כָל הָעַמִּים כְּבוֹדוֹ:<p dir="rtl">
<span dir="rtl" class="inlineHeader" id="a27_Psalms, פרק צז, ז">ז</span>
יֵבֹשׁוּ כָּל עֹבְדֵי פֶסֶל הַמִּתְהַלְלִים בָּאֱלִילִים הִשְׁתַּחֲווּ לוֹ כָּל אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק צז, ח">ח</span>
שָׁמְעָה וַתִּשְׂמַח צִיּוֹן וַתָּגֵלְנָה בְּנוֹת יְהוּדָה לְמַעַן מִשְׁפָּטֶיךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק צז, ט">ט</span>
כִּי אַתָּה יְהוָה עֶלְיוֹן עַל כָּל הָאָרֶץ מְאֹד נַעֲלֵיתָ עַל כָּל אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק צז, י">י</span>
אֹהֲבֵי יְהוָה שִׂנְאוּ רָע שֹׁמֵר נַפְשׁוֹת חֲסִידָיו מִיַּד רְשָׁעִים יַצִּילֵם:<p dir="rtl">
<span dir="rtl" class="inlineHeader" id="a27_Psalms, פרק צז, יא">יא</span>
אוֹר זָרֻעַ לַצַּדִּיק וּלְיִשְׁרֵי לֵב שִׂמְחָה:<p dir="rtl">
<span dir="rtl" class="inlineHeader" id="a27_Psalms, פרק צז, יב">יב</span>
שִׂמְחוּ צַדִּיקִים בַּיהוָה וְהוֹדוּ לְזֵכֶר קָדְשׁוֹ: <B>(פ)</B><p dir="rtl">
<h3 dir="rtl" id="a27_Psalms, פרק צח">פרק-צח</h3><p dir="rtl">
<span dir="rtl" class="inlineHeader" id="a27_Psalms, פרק צח, א">א</span>
מִזְמוֹר שִׁירוּ לַיהוָה שִׁיר חָדָשׁ כִּי נִפְלָאוֹת עָשָׂה הוֹשִׁיעָה לּוֹ יְמִינוֹ וּזְרוֹעַ קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק צח, ב">ב</span>
הוֹדִיעַ יְהוָה יְשׁוּעָתוֹ לְעֵינֵי הַגּוֹיִם גִּלָּה צִדְקָתוֹ:<p dir="rtl">
<span dir="rtl" class="inlineHeader" id="a27_Psalms, פרק צח, ג">ג</span>
זָכַר חַסְדּוֹ וֶאֱמוּנָתוֹ לְבֵית יִשְׂרָאֵל רָאוּ כָל אַפְסֵי אָרֶץ אֵת יְשׁוּעַת אֱלֹהֵינוּ:<p dir="rtl">
<span dir="rtl" class="inlineHeader" id="a27_Psalms, פרק צח, ד">ד</span>
הָרִיעוּ לַיהוָה כָּל הָאָרֶץ פִּצְחוּ וְרַנְּנוּ וְזַמֵּרוּ:<p dir="rtl">
<span dir="rtl" class="inlineHeader" id="a27_Psalms, פרק צח, ה">ה</span>
זַמְּרוּ לַיהוָה בְּכִנּוֹר בְּכִנּוֹר וְקוֹל זִמְרָה:<p dir="rtl">
<span dir="rtl" class="inlineHeader" id="a27_Psalms, פרק צח, ו">ו</span>
בַּחֲצֹצְרוֹת וְקוֹל שׁוֹפָר הָרִיעוּ לִפְנֵי הַמֶּלֶךְ יְהוָה:<p dir="rtl">
<span dir="rtl" class="inlineHeader" id="a27_Psalms, פרק צח, ז">ז</span>
יִרְעַם הַיָּם וּמְלֹאוֹ תֵּבֵל וְיֹשְׁבֵי בָהּ:<p dir="rtl">
<span dir="rtl" class="inlineHeader" id="a27_Psalms, פרק צח, ח">ח</span>
נְהָרוֹת יִמְחֲאוּ כָף יַחַד הָרִים יְרַנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק צח, ט">ט</span>
לִפְנֵי יְהוָה כִּי בָא לִשְׁפֹּט הָאָרֶץ יִשְׁפֹּט תֵּבֵל בְּצֶדֶק וְעַמִּים בְּמֵישָׁרִים: <B>(פ)</B><p dir="rtl">
<h3 dir="rtl" id="a27_Psalms, פרק צט">פרק-צט</h3><p dir="rtl">
<span dir="rtl" class="inlineHeader" id="a27_Psalms, פרק צט, א">א</span>
יְהוָה מָלָךְ יִרְגְּזוּ עַמִּים יֹשֵׁב כְּרוּבִים תָּנוּט הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק צט, ב">ב</span>
יְהוָה בְּצִיּוֹן גָּדוֹל וְרָם הוּא עַל כָּל הָעַמִּים:<p dir="rtl">
<span dir="rtl" class="inlineHeader" id="a27_Psalms, פרק צט, ג">ג</span>
יוֹדוּ שִׁמְךָ גָּדוֹל וְנוֹרָא קָדוֹשׁ הוּא:<p dir="rtl">
<span dir="rtl" class="inlineHeader" id="a27_Psalms, פרק צט, ד">ד</span>
וְעֹז מֶלֶךְ מִשְׁפָּט אָהֵב אַתָּה כּוֹנַנְתָּ מֵישָׁרִים מִשְׁפָּט וּצְדָקָה בְּיַעֲקֹב אַתָּה עָשִׂיתָ:<p dir="rtl">
<span dir="rtl" class="inlineHeader" id="a27_Psalms, פרק צט, ה">ה</span>
רוֹמְמוּ יְהוָה אֱלֹהֵינוּ וְהִשְׁתַּחֲווּ לַהֲדֹם רַגְלָיו קָדוֹשׁ הוּא:<p dir="rtl">
<span dir="rtl" class="inlineHeader" id="a27_Psalms, פרק צט, ו">ו</span>
מֹשֶׁה וְאַהֲרֹן בְּכֹהֲנָיו וּשְׁמוּאֵל בְּקֹרְאֵי שְׁמוֹ קֹרִאים אֶל יְהוָה וְהוּא יַעֲנֵם:<p dir="rtl">
<span dir="rtl" class="inlineHeader" id="a27_Psalms, פרק צט, ז">ז</span>
בְּעַמּוּד עָנָן יְדַבֵּר אֲלֵיהֶם שָׁמְרוּ עֵדֹתָיו וְחֹק נָתַן לָמוֹ:<p dir="rtl">
<span dir="rtl" class="inlineHeader" id="a27_Psalms, פרק צט, ח">ח</span>
יְהוָה אֱלֹהֵינוּ אַתָּה עֲנִיתָם אֵל נֹשֵׂא הָיִיתָ לָהֶם וְנֹקֵם עַל עֲלִילוֹתָם:<p dir="rtl">
<span dir="rtl" class="inlineHeader" id="a27_Psalms, פרק צט, ט">ט</span>
רוֹמְמוּ יְהוָה אֱלֹהֵינוּ וְהִשְׁתַּחֲווּ לְהַר קָדְשׁוֹ כִּי קָדוֹשׁ יְהוָה אֱלֹהֵינוּ: <B>(פ)</B><p dir="rtl">
<h3 dir="rtl" id="a27_Psalms, פרק ק">פרק-ק</h3><p dir="rtl">
<span dir="rtl" class="inlineHeader" id="a27_Psalms, פרק ק, א">א</span>
מִזְמוֹר לְתוֹדָה הָרִיעוּ לַיהוָה כָּל הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק ק, ב">ב</span>
עִבְדוּ אֶת יְהוָה בְּשִׂמְחָה בֹּאוּ לְפָנָיו בִּרְנָנָה:<p dir="rtl">
<span dir="rtl" class="inlineHeader" id="a27_Psalms, פרק ק, ג">ג</span>
דְּעוּ כִּי יְהוָה הוּא אֱלֹהִים הוּא עָשָׂנוּ (ולא) וְלוֹ אֲנַחְנוּ עַמּוֹ וְצֹאן מַרְעִיתוֹ:<p dir="rtl">
<span dir="rtl" class="inlineHeader" id="a27_Psalms, פרק ק, ד">ד</span>
בֹּאוּ שְׁעָרָיו בְּתוֹדָה חֲצֵרֹתָיו בִּתְהִלָּה הוֹדוּ לוֹ בָּרְכוּ שְׁמוֹ:<p dir="rtl">
<span dir="rtl" class="inlineHeader" id="a27_Psalms, פרק ק, ה">ה</span>
כִּי טוֹב יְהוָֹה לְעוֹלָם חַסְדּוֹ וְעַד דֹּר וָדֹר אֱמוּנָתוֹ: <B>(פ)</B><p dir="rtl">
<h3 dir="rtl" id="a27_Psalms, פרק קא">פרק-קא</h3><p dir="rtl">
<span dir="rtl" class="inlineHeader" id="a27_Psalms, פרק קא, א">א</span>
לְדָוִד מִזְמוֹר חֶסֶד וּמִשְׁפָּט אָשִׁירָה לְךָ יְהוָה אֲזַמֵּרָה:<p dir="rtl">
<span dir="rtl" class="inlineHeader" id="a27_Psalms, פרק קא, ב">ב</span>
אַשְׂכִּילָה בְּדֶרֶךְ תָּמִים מָתַי תָּבוֹא אֵלָי אֶתְהַלֵּךְ בְּתָם לְבָבִי בְּקֶרֶב בֵּיתִי:<p dir="rtl">
<span dir="rtl" class="inlineHeader" id="a27_Psalms, פרק קא, ג">ג</span>
לֹא אָשִׁית לְנֶגֶד עֵינַי דְּבַר בְּלִיָּעַל עֲשֹׂה סֵטִים שָׂנֵאתִי לֹא יִדְבַּק בִּי:<p dir="rtl">
<span dir="rtl" class="inlineHeader" id="a27_Psalms, פרק קא, ד">ד</span>
לֵבָב עִקֵּשׁ יָסוּר מִמֶּנִּי רָע לֹא אֵדָע:<p dir="rtl">
<span dir="rtl" class="inlineHeader" id="a27_Psalms, פרק קא, ה">ה</span>
(מלושני) מְלָשְׁנִי בַסֵּתֶר רֵעֵהוּ אוֹתוֹ אַצְמִית גְּבַהּ עֵינַיִם וּרְחַב לֵבָב אֹתוֹ לֹא אוּכָל:<p dir="rtl">
<span dir="rtl" class="inlineHeader" id="a27_Psalms, פרק קא, ו">ו</span>
עֵינַי בְּנֶאֶמְנֵי אֶרֶץ לָשֶׁבֶת עִמָּדִי הֹלֵךְ בְּדֶרֶךְ תָּמִים הוּא יְשָׁרְתֵנִי:<p dir="rtl">
<span dir="rtl" class="inlineHeader" id="a27_Psalms, פרק קא, ז">ז</span>
לֹא יֵשֵׁב בְּקֶרֶב בֵּיתִי עֹשֵׂה רְמִיָּה דֹּבֵר שְׁקָרִים לֹא יִכּוֹן לְנֶגֶד עֵינָי:<p dir="rtl">
<span dir="rtl" class="inlineHeader" id="a27_Psalms, פרק קא, ח">ח</span>
לַבְּקָרִים אַצְמִית כָּל רִשְׁעֵי אָרֶץ לְהַכְרִית מֵעִיר יְהוָה כָּל פֹּעֲלֵי אָוֶן: <B>(פ)</B><p dir="rtl">
<h3 dir="rtl" id="a27_Psalms, פרק קב">פרק-קב</h3><p dir="rtl">
<span dir="rtl" class="inlineHeader" id="a27_Psalms, פרק קב, א">א</span>
תְּפִלָּה לְעָנִי כִי יַעֲטֹף וְלִפְנֵי יְהוָה יִשְׁפֹּךְ שִׂיחוֹ:<p dir="rtl">
<span dir="rtl" class="inlineHeader" id="a27_Psalms, פרק קב, ב">ב</span>
יְהוָה שִׁמְעָה תְפִלָּתִי וְשַׁוְעָתִי אֵלֶיךָ תָבוֹא:<p dir="rtl">
<span dir="rtl" class="inlineHeader" id="a27_Psalms, פרק קב, ג">ג</span>
אַל תַּסְתֵּר פָּנֶיךָ מִמֶּנִּי בְּיוֹם צַר לִי הַטֵּה אֵלַי אָזְנֶךָ בְּיוֹם אֶקְרָא מַהֵר עֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק קב, ד">ד</span>
כִּי כָלוּ בְעָשָׁן יָמָי וְעַצְמוֹתַי כְּמוֹ קֵד נִחָרוּ:<p dir="rtl">
<span dir="rtl" class="inlineHeader" id="a27_Psalms, פרק קב, ה">ה</span>
הוּכָּה כָעֵשֶׂב וַיִּבַשׁ לִבִּי כִּי שָׁכַחְתִּי מֵאֲכֹל לַחְמִי:<p dir="rtl">
<span dir="rtl" class="inlineHeader" id="a27_Psalms, פרק קב, ו">ו</span>
מִקּוֹל אַנְחָתִי דָּבְקָה עַצְמִי לִבְשָׂרִי:<p dir="rtl">
<span dir="rtl" class="inlineHeader" id="a27_Psalms, פרק קב, ז">ז</span>
דָּמִיתִי לִקְאַת מִדְבָּר הָיִיתִי כְּכוֹס חֳרָבוֹת:<p dir="rtl">
<span dir="rtl" class="inlineHeader" id="a27_Psalms, פרק קב, ח">ח</span>
שָׁקַדְתִּי וָאֶהְיֶה כְּצִפּוֹר בּוֹדֵד עַל גָּג:<p dir="rtl">
<span dir="rtl" class="inlineHeader" id="a27_Psalms, פרק קב, ט">ט</span>
כָּל הַיּוֹם חֵרְפוּנִי אוֹיְבָי מְהוֹלָלַי בִּי נִשְׁבָּעוּ:<p dir="rtl">
<span dir="rtl" class="inlineHeader" id="a27_Psalms, פרק קב, י">י</span>
כִּי אֵפֶר כַּלֶּחֶם אָכָלְתִּי וְשִׁקֻּוַי בִּבְכִי מָסָכְתִּי:<p dir="rtl">
<span dir="rtl" class="inlineHeader" id="a27_Psalms, פרק קב, יא">יא</span>
מִפְּנֵי זַעַמְךָ וְקִצְפֶּךָ כִּי נְשָׂאתַנִי וַתַּשְׁלִיכֵנִי:<p dir="rtl">
<span dir="rtl" class="inlineHeader" id="a27_Psalms, פרק קב, יב">יב</span>
יָמַי כְּצֵל נָטוּי וַאֲנִי כָּעֵשֶׂב אִיבָשׁ:<p dir="rtl">
<span dir="rtl" class="inlineHeader" id="a27_Psalms, פרק קב, יג">יג</span>
וְאַתָּה יְהוָה לְעוֹלָם תֵּשֵׁב וְזִכְרְךָ לְדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק קב, יד">יד</span>
אַתָּה תָקוּם תְּרַחֵם צִיּוֹן כִּי עֵת לְחֶנְנָהּ כִּי בָא מוֹעֵד:<p dir="rtl">
<span dir="rtl" class="inlineHeader" id="a27_Psalms, פרק קב, טו">טו</span>
כִּי רָצוּ עֲבָדֶיךָ אֶת אֲבָנֶיהָ וְאֶת עֲפָרָהּ יְחֹנֵנוּ:<p dir="rtl">
<span dir="rtl" class="inlineHeader" id="a27_Psalms, פרק קב, טז">טז</span>
וְיִירְאוּ גוֹיִם אֶת שֵׁם יְהוָה וְכָל מַלְכֵי הָאָרֶץ אֶת כְּבוֹדֶךָ:<p dir="rtl">
<span dir="rtl" class="inlineHeader" id="a27_Psalms, פרק קב, יז">יז</span>
כִּי בָנָה יְהוָה צִיּוֹן נִרְאָה בִּכְבוֹדוֹ:<p dir="rtl">
<span dir="rtl" class="inlineHeader" id="a27_Psalms, פרק קב, יח">יח</span>
פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם:<p dir="rtl">
<span dir="rtl" class="inlineHeader" id="a27_Psalms, פרק קב, יט">יט</span>
תִּכָּתֶב זֹאת לְדוֹר אַחֲרוֹן וְעַם נִבְרָא יְהַלֶּל יָהּ:<p dir="rtl">
<span dir="rtl" class="inlineHeader" id="a27_Psalms, פרק קב, כ">כ</span>
כִּי הִשְׁקִיף מִמְּרוֹם קָדְשׁוֹ יְהוָה מִשָּׁמַיִם אֶל אֶרֶץ הִבִּיט:<p dir="rtl">
<span dir="rtl" class="inlineHeader" id="a27_Psalms, פרק קב, כא">כא</span>
לִשְׁמֹעַ אֶנְקַת אָסִיר לְפַתֵּחַ בְּנֵי תְמוּתָה:<p dir="rtl">
<span dir="rtl" class="inlineHeader" id="a27_Psalms, פרק קב, כב">כב</span>
לְסַפֵּר בְּצִיּוֹן שֵׁם יְהוָה וּתְהִלָּתוֹ בִּירוּשָׁלִָם:<p dir="rtl">
<span dir="rtl" class="inlineHeader" id="a27_Psalms, פרק קב, כג">כג</span>
בְּהִקָּבֵץ עַמִּים יַחְדָּו וּמַמְלָכוֹת לַעֲבֹד אֶת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קב, כד">כד</span>
עִנָּה בַדֶּרֶךְ (כחו) כֹּחִי קִצַּר יָמָי:<p dir="rtl">
<span dir="rtl" class="inlineHeader" id="a27_Psalms, פרק קב, כה">כה</span>
אֹמַר אֵלִי אַל תַּעֲלֵנִי בַּחֲצִי יָמָי בְּדוֹר דּוֹרִים שְׁנוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קב, כו">כו</span>
לְפָנִים הָאָרֶץ יָסַדְתָּ וּמַעֲשֵׂה יָדֶיךָ שָׁמָיִם:<p dir="rtl">
<span dir="rtl" class="inlineHeader" id="a27_Psalms, פרק קב, כז">כז</span>
הֵמָּה יֹאבֵדוּ וְאַתָּה תַעֲמֹד וְכֻלָּם כַּבֶּגֶד יִבְלוּ כַּלְּבוּשׁ תַּחֲלִיפֵם וְיַחֲלֹפוּ:<p dir="rtl">
<span dir="rtl" class="inlineHeader" id="a27_Psalms, פרק קב, כח">כח</span>
וְאַתָּה הוּא וּשְׁנוֹתֶיךָ לֹא יִתָּמּוּ:<p dir="rtl">
<span dir="rtl" class="inlineHeader" id="a27_Psalms, פרק קב, כט">כט</span>
בְּנֵי עֲבָדֶיךָ יִשְׁכּוֹנוּ וְזַרְעָם לְפָנֶיךָ יִכּוֹן: <B>(פ)</B><p dir="rtl">
<h3 dir="rtl" id="a27_Psalms, פרק קג">פרק-קג</h3><p dir="rtl">
<span dir="rtl" class="inlineHeader" id="a27_Psalms, פרק קג, א">א</span>
לְדָוִד בָּרְכִי נַפְשִׁי אֶת יְהוָה וְכָל קְרָבַי אֶת שֵׁם קָדְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק קג, ב">ב</span>
בָּרְכִי נַפְשִׁי אֶת יְהוָה וְאַל תִּשְׁכְּחִי כָּל גְּמוּלָיו:<p dir="rtl">
<span dir="rtl" class="inlineHeader" id="a27_Psalms, פרק קג, ג">ג</span>
הַסֹּלֵחַ לְכָל עֲוֹנֵכִי הָרֹפֵא לְכָל תַּחֲלֻאָיְכִי:<p dir="rtl">
<span dir="rtl" class="inlineHeader" id="a27_Psalms, פרק קג, ד">ד</span>
הַגּוֹאֵל מִשַּׁחַת חַיָּיְכִי הַמְעַטְּרֵכִי חֶסֶד וְרַחֲמִים:<p dir="rtl">
<span dir="rtl" class="inlineHeader" id="a27_Psalms, פרק קג, ה">ה</span>
הַמַּשְׂבִּיַע בַּטּוֹב עֶדְיֵךְ תִּתְחַדֵּשׁ כַּנֶּשֶׁר נְעוּרָיְכִי:<p dir="rtl">
<span dir="rtl" class="inlineHeader" id="a27_Psalms, פרק קג, ו">ו</span>
עֹשֵׂה צְדָקוֹת יְהוָה וּמִשְׁפָּטִים לְכָל עֲשׁוּקִים:<p dir="rtl">
<span dir="rtl" class="inlineHeader" id="a27_Psalms, פרק קג, ז">ז</span>
יוֹדִיעַ דְּרָכָיו לְמֹשֶׁה לִבְנֵי יִשְׂרָאֵל עֲלִילוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קג, ח">ח</span>
רַחוּם וְחַנּוּן יְהוָה אֶרֶךְ אַפַּיִם וְרַב חָסֶד:<p dir="rtl">
<span dir="rtl" class="inlineHeader" id="a27_Psalms, פרק קג, ט">ט</span>
לֹא לָנֶצַח יָרִיב וְלֹא לְעוֹלָם יִטּוֹר:<p dir="rtl">
<span dir="rtl" class="inlineHeader" id="a27_Psalms, פרק קג, י">י</span>
לֹא כַחֲטָאֵינוּ עָשָׂה לָנוּ וְלֹא כַעֲוֹנֹתֵינוּ גָּמַל עָלֵינוּ:<p dir="rtl">
<span dir="rtl" class="inlineHeader" id="a27_Psalms, פרק קג, יא">יא</span>
כִּי כִגְבֹהַּ שָׁמַיִם עַל הָאָרֶץ גָּבַר חַסְדּוֹ עַל יְרֵאָיו:<p dir="rtl">
<span dir="rtl" class="inlineHeader" id="a27_Psalms, פרק קג, יב">יב</span>
כִּרְחֹק מִזְרָח מִמַּעֲרָב הִרְחִיק מִמֶּנּוּ אֶת פְּשָׁעֵינוּ:<p dir="rtl">
<span dir="rtl" class="inlineHeader" id="a27_Psalms, פרק קג, יג">יג</span>
כְּרַחֵם אָב עַל בָּנִים רִחַם יְהוָה עַל יְרֵאָיו:<p dir="rtl">
<span dir="rtl" class="inlineHeader" id="a27_Psalms, פרק קג, יד">יד</span>
כִּי הוּא יָדַע יִצְרֵנוּ זָכוּר כִּי עָפָר אֲנָחְנוּ:<p dir="rtl">
<span dir="rtl" class="inlineHeader" id="a27_Psalms, פרק קג, טו">טו</span>
אֱנוֹשׁ כֶּחָצִיר יָמָיו כְּצִיץ הַשָּׂדֶה כֵּן יָצִיץ:<p dir="rtl">
<span dir="rtl" class="inlineHeader" id="a27_Psalms, פרק קג, טז">טז</span>
כִּי רוּחַ עָבְרָה בּוֹ וְאֵינֶנּוּ וְלֹא יַכִּירֶנּוּ עוֹד מְקוֹמוֹ:<p dir="rtl">
<span dir="rtl" class="inlineHeader" id="a27_Psalms, פרק קג, יז">יז</span>
וְחֶסֶד יְהוָה מֵעוֹלָם וְעַד עוֹלָם עַל יְרֵאָיו וְצִדְקָתוֹ לִבְנֵי בָנִים:<p dir="rtl">
<span dir="rtl" class="inlineHeader" id="a27_Psalms, פרק קג, יח">יח</span>
לְשֹׁמְרֵי בְרִיתוֹ וּלְזֹכְרֵי פִקֻּדָיו לַעֲשׂוֹתָם:<p dir="rtl">
<span dir="rtl" class="inlineHeader" id="a27_Psalms, פרק קג, יט">יט</span>
יְהוָה בַּשָּׁמַיִם הֵכִין כִּסְאוֹ וּמַלְכוּתוֹ בַּכֹּל מָשָׁלָה:<p dir="rtl">
<span dir="rtl" class="inlineHeader" id="a27_Psalms, פרק קג, כ">כ</span>
בָּרְכוּ יְהוָה מַלְאָכָיו גִּבֹּרֵי כֹחַ עֹשֵׂי דְבָרוֹ לִשְׁמֹעַ בְּקוֹל דְּבָרוֹ:<p dir="rtl">
<span dir="rtl" class="inlineHeader" id="a27_Psalms, פרק קג, כא">כא</span>
בָּרְכוּ יְהוָה כָּל צְבָאָיו מְשָׁרְתָיו עֹשֵׂי רְצוֹנוֹ:<p dir="rtl">
<span dir="rtl" class="inlineHeader" id="a27_Psalms, פרק קג, כב">כב</span>
בָּרְכוּ יְהוָה כָּל מַעֲשָׂיו בְּכָל מְקֹמוֹת מֶמְשַׁלְתּוֹ בָּרְכִי נַפְשִׁי אֶת יְהוָה: <B>(פ)</B><p dir="rtl">
<h3 dir="rtl" id="a27_Psalms, פרק קד">פרק-קד</h3><p dir="rtl">
<span dir="rtl" class="inlineHeader" id="a27_Psalms, פרק קד, א">א</span>
בָּרְכִי נַפְשִׁי אֶת יְהוָה יְהוָה אֱלֹהַי גָּדַלְתָּ מְּאֹד הוֹד וְהָדָר לָבָשְׁתָּ:<p dir="rtl">
<span dir="rtl" class="inlineHeader" id="a27_Psalms, פרק קד, ב">ב</span>
עֹטֶה אוֹר כַּשַּׂלְמָה נוֹטֶה שָׁמַיִם כַּיְרִיעָה:<p dir="rtl">
<span dir="rtl" class="inlineHeader" id="a27_Psalms, פרק קד, ג">ג</span>
הַמְקָרֶה בַמַּיִם עֲלִיּוֹתָיו הַשָּׂם עָבִים רְכוּבוֹ הַמְהַלֵּךְ עַל כַּנְפֵי רוּחַ:<p dir="rtl">
<span dir="rtl" class="inlineHeader" id="a27_Psalms, פרק קד, ד">ד</span>
עֹשֶׂה מַלְאָכָיו רוּחוֹת מְשָׁרְתָיו אֵשׁ לֹהֵט:<p dir="rtl">
<span dir="rtl" class="inlineHeader" id="a27_Psalms, פרק קד, ה">ה</span>
יָסַד אֶרֶץ עַל מְכוֹנֶיהָ בַּל תִּמּוֹט עוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק קד, ו">ו</span>
תְּהוֹם כַּלְּבוּשׁ כִּסִּיתוֹ עַל הָרִים יַעַמְדוּ מָיִם:<p dir="rtl">
<span dir="rtl" class="inlineHeader" id="a27_Psalms, פרק קד, ז">ז</span>
מִן גַּעֲרָתְךָ יְנוּסוּן מִן קוֹל רַעַמְךָ יֵחָפֵזוּן:<p dir="rtl">
<span dir="rtl" class="inlineHeader" id="a27_Psalms, פרק קד, ח">ח</span>
יַעֲלוּ הָרִים יֵרְדוּ בְקָעוֹת אֶל מְקוֹם זֶה יָסַדְתָּ לָהֶם:<p dir="rtl">
<span dir="rtl" class="inlineHeader" id="a27_Psalms, פרק קד, ט">ט</span>
גְּבוּל שַׂמְתָּ בַּל יַעֲבֹרוּן בַּל יְשׁוּבוּן לְכַסּוֹת הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קד, י">י</span>
הַמְשַׁלֵּחַ מַעְיָנִים בַּנְּחָלִים בֵּין הָרִים יְהַלֵּכוּן:<p dir="rtl">
<span dir="rtl" class="inlineHeader" id="a27_Psalms, פרק קד, יא">יא</span>
יַשְׁקוּ כָּל חַיְתוֹ שָׂדָי יִשְׁבְּרוּ פְרָאִים צְמָאָם:<p dir="rtl">
<span dir="rtl" class="inlineHeader" id="a27_Psalms, פרק קד, יב">יב</span>
עֲלֵיהֶם עוֹף הַשָּׁמַיִם יִשְׁכּוֹן מִבֵּין עֳפָאיִם יִתְּנוּ קוֹל:<p dir="rtl">
<span dir="rtl" class="inlineHeader" id="a27_Psalms, פרק קד, יג">יג</span>
מַשְׁקֶה הָרִים מֵעֲלִיּוֹתָיו מִפְּרִי מַעֲשֶׂיךָ תִּשְׂבַּע הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קד, יד">יד</span>
מַצְמִיחַ חָצִיר לַבְּהֵמָה וְעֵשֶׂב לַעֲבֹדַת הָאָדָם לְהוֹצִיא לֶחֶם מִן הָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קד, טו">טו</span>
וְיַיִן יְשַׂמַּח לְבַב אֱנוֹשׁ לְהַצְהִיל פָּנִים מִשָּׁמֶן וְלֶחֶם לְבַב אֱנוֹשׁ יִסְעָד:<p dir="rtl">
<span dir="rtl" class="inlineHeader" id="a27_Psalms, פרק קד, טז">טז</span>
יִשְׂבְּעוּ עֲצֵי יְהוָה אַרְזֵי לְבָנוֹן אֲשֶׁר נָטָע:<p dir="rtl">
<span dir="rtl" class="inlineHeader" id="a27_Psalms, פרק קד, יז">יז</span>
אֲשֶׁר שָׁם צִפֳּרִים יְקַנֵּנוּ חֲסִידָה בְּרוֹשִׁים בֵּיתָהּ:<p dir="rtl">
<span dir="rtl" class="inlineHeader" id="a27_Psalms, פרק קד, יח">יח</span>
הָרִים הַגְּבֹהִים לַיְּעֵלִים סְלָעִים מַחְסֶה לַשְׁפַנִּים:<p dir="rtl">
<span dir="rtl" class="inlineHeader" id="a27_Psalms, פרק קד, יט">יט</span>
עָשָׂה יָרֵחַ לְמוֹעֲדִים שֶׁמֶשׁ יָדַע מְבוֹאוֹ:<p dir="rtl">
<span dir="rtl" class="inlineHeader" id="a27_Psalms, פרק קד, כ">כ</span>
תָּשֶׁת חֹשֶׁךְ וִיהִי לָיְלָה בּוֹ תִרְמֹשׂ כָּל חַיְתוֹ יָעַר:<p dir="rtl">
<span dir="rtl" class="inlineHeader" id="a27_Psalms, פרק קד, כא">כא</span>
הַכְּפִירִים שֹׁאֲגִים לַטָּרֶף וּלְבַקֵּשׁ מֵאֵל אָכְלָם:<p dir="rtl">
<span dir="rtl" class="inlineHeader" id="a27_Psalms, פרק קד, כב">כב</span>
תִּזְרַח הַשֶּׁמֶשׁ יֵאָסֵפוּן וְאֶל מְעוֹנֹתָם יִרְבָּצוּן:<p dir="rtl">
<span dir="rtl" class="inlineHeader" id="a27_Psalms, פרק קד, כג">כג</span>
יֵצֵא אָדָם לְפָעֳלוֹ וְלַעֲבֹדָתוֹ עֲדֵי עָרֶב:<p dir="rtl">
<span dir="rtl" class="inlineHeader" id="a27_Psalms, פרק קד, כד">כד</span>
מָה רַבּוּ מַעֲשֶׂיךָ יְהוָה כֻּלָּם בְּחָכְמָה עָשִׂיתָ מָלְאָה הָאָרֶץ קִנְיָנֶךָ:<p dir="rtl">
<span dir="rtl" class="inlineHeader" id="a27_Psalms, פרק קד, כה">כה</span>
זֶה הַיָּם גָּדוֹל וּרְחַב יָדָיִם שָׁם רֶמֶשׂ וְאֵין מִסְפָּר חַיּוֹת קְטַנּוֹת עִם גְּדֹלוֹת:<p dir="rtl">
<span dir="rtl" class="inlineHeader" id="a27_Psalms, פרק קד, כו">כו</span>
שָׁם אֳנִיּוֹת יְהַלֵּכוּן לִוְיָתָן זֶה יָצַרְתָּ לְשַׂחֶק בּוֹ:<p dir="rtl">
<span dir="rtl" class="inlineHeader" id="a27_Psalms, פרק קד, כז">כז</span>
כֻּלָּם אֵלֶיךָ יְשַׂבֵּרוּן לָתֵת אָכְלָם בְּעִתּוֹ:<p dir="rtl">
<span dir="rtl" class="inlineHeader" id="a27_Psalms, פרק קד, כח">כח</span>
תִּתֵּן לָהֶם יִלְקֹטוּן תִּפְתַּח יָדְךָ יִשְׂבְּעוּן טוֹב:<p dir="rtl">
<span dir="rtl" class="inlineHeader" id="a27_Psalms, פרק קד, כט">כט</span>
תַּסְתִּיר פָּנֶיךָ יִבָּהֵלוּן תֹּסֵף רוּחָם יִגְוָעוּן וְאֶל עֲפָרָם יְשׁוּבוּן:<p dir="rtl">
<span dir="rtl" class="inlineHeader" id="a27_Psalms, פרק קד, ל">ל</span>
תְּשַׁלַּח רוּחֲךָ יִבָּרֵאוּן וּתְחַדֵּשׁ פְּנֵי אֲדָמָה:<p dir="rtl">
<span dir="rtl" class="inlineHeader" id="a27_Psalms, פרק קד, לא">לא</span>
יְהִי כְבוֹד יְהוָה לְעוֹלָם יִשְׂמַח יְהוָה בְּמַעֲשָׂיו:<p dir="rtl">
<span dir="rtl" class="inlineHeader" id="a27_Psalms, פרק קד, לב">לב</span>
הַמַּבִּיט לָאָרֶץ וַתִּרְעָד יִגַּע בֶּהָרִים וְיֶעֱשָׁנוּ:<p dir="rtl">
<span dir="rtl" class="inlineHeader" id="a27_Psalms, פרק קד, לג">לג</span>
אָשִׁירָה לַיהוָה בְּחַיָּי אֲזַמְּרָה לֵאלֹהַי בְּעוֹדִי:<p dir="rtl">
<span dir="rtl" class="inlineHeader" id="a27_Psalms, פרק קד, לד">לד</span>
יֶעֱרַב עָלָיו שִׂיחִי אָנֹכִי אֶשְׂמַח בַּיהוָה:<p dir="rtl">
<span dir="rtl" class="inlineHeader" id="a27_Psalms, פרק קד, לה">לה</span>
יִתַּמּוּ חַטָּאִים מִן הָאָרֶץ וּרְשָׁעִים עוֹד אֵינָם בָּרְכִי נַפְשִׁי אֶת יְהוָה הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קה">פרק-קה</h3><p dir="rtl">
<span dir="rtl" class="inlineHeader" id="a27_Psalms, פרק קה, א">א</span>
הוֹדוּ לַיהוָה קִרְאוּ בִּשְׁמוֹ הוֹדִיעוּ בָעַמִּים עֲלִילוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קה, ב">ב</span>
שִׁירוּ לוֹ זַמְּרוּ לוֹ שִׂיחוּ בְּכָל נִפְלְאוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קה, ג">ג</span>
הִתְהַלְלוּ בְּשֵׁם קָדְשׁוֹ יִשְׂמַח לֵב מְבַקְשֵׁי יְהוָה:<p dir="rtl">
<span dir="rtl" class="inlineHeader" id="a27_Psalms, פרק קה, ד">ד</span>
דִּרְשׁוּ יְהוָה וְעֻזּוֹ בַּקְּשׁוּ פָנָיו תָּמִיד:<p dir="rtl">
<span dir="rtl" class="inlineHeader" id="a27_Psalms, פרק קה, ה">ה</span>
זִכְרוּ נִפְלְאוֹתָיו אֲשֶׁר עָשָׂה מֹפְתָיו וּמִשְׁפְּטֵי פִיו:<p dir="rtl">
<span dir="rtl" class="inlineHeader" id="a27_Psalms, פרק קה, ו">ו</span>
זֶרַע אַבְרָהָם עַבְדּוֹ בְּנֵי יַעֲקֹב בְּחִירָיו:<p dir="rtl">
<span dir="rtl" class="inlineHeader" id="a27_Psalms, פרק קה, ז">ז</span>
הוּא יְהוָה אֱלֹהֵינוּ בְּכָל הָאָרֶץ מִשְׁפָּטָיו:<p dir="rtl">
<span dir="rtl" class="inlineHeader" id="a27_Psalms, פרק קה, ח">ח</span>
זָכַר לְעוֹלָם בְּרִיתוֹ דָּבָר צִוָּה לְאֶלֶף דּוֹר:<p dir="rtl">
<span dir="rtl" class="inlineHeader" id="a27_Psalms, פרק קה, ט">ט</span>
אֲשֶׁר כָּרַת אֶת אַבְרָהָם וּשְׁבוּעָתוֹ לְיִשְׂחָק:<p dir="rtl">
<span dir="rtl" class="inlineHeader" id="a27_Psalms, פרק קה, י">י</span>
וַיַּעֲמִידֶהָ לְיַעֲקֹב לְחֹק לְיִשְׂרָאֵל בְּרִית עוֹלָם:<p dir="rtl">
<span dir="rtl" class="inlineHeader" id="a27_Psalms, פרק קה, יא">יא</span>
לֵאמֹר לְךָ אֶתֵּן אֶת אֶרֶץ כְּנָעַן חֶבֶל נַחֲלַתְכֶם:<p dir="rtl">
<span dir="rtl" class="inlineHeader" id="a27_Psalms, פרק קה, יב">יב</span>
בִּהְיוֹתָם מְתֵי מִסְפָּר כִּמְעַט וְגָרִים בָּהּ:<p dir="rtl">
<span dir="rtl" class="inlineHeader" id="a27_Psalms, פרק קה, יג">יג</span>
וַיִּתְהַלְּכוּ מִגּוֹי אֶל גּוֹי מִמַּמְלָכָה אֶל עַם אַחֵר:<p dir="rtl">
<span dir="rtl" class="inlineHeader" id="a27_Psalms, פרק קה, יד">יד</span>
לֹא הִנִּיחַ אָדָם לְעָשְׁקָם וַיּוֹכַח עֲלֵיהֶם מְלָכִים:<p dir="rtl">
<span dir="rtl" class="inlineHeader" id="a27_Psalms, פרק קה, טו">טו</span>
אַל תִּגְּעוּ בִמְשִׁיחָי וְלִנְבִיאַי אַל תָּרֵעוּ:<p dir="rtl">
<span dir="rtl" class="inlineHeader" id="a27_Psalms, פרק קה, טז">טז</span>
וַיִּקְרָא רָעָב עַל הָאָרֶץ כָּל מַטֵּה לֶחֶם שָׁבָר:<p dir="rtl">
<span dir="rtl" class="inlineHeader" id="a27_Psalms, פרק קה, יז">יז</span>
שָׁלַח לִפְנֵיהֶם אִישׁ לְעֶבֶד נִמְכַּר יוֹסֵף:<p dir="rtl">
<span dir="rtl" class="inlineHeader" id="a27_Psalms, פרק קה, יח">יח</span>
עִנּוּ בַכֶּבֶל (רגליו) רַגְלוֹ בַּרְזֶל בָּאָה נַפְשׁוֹ:<p dir="rtl">
<span dir="rtl" class="inlineHeader" id="a27_Psalms, פרק קה, יט">יט</span>
עַד עֵת בֹּא דְבָרוֹ אִמְרַת יְהוָה צְרָפָתְהוּ:<p dir="rtl">
<span dir="rtl" class="inlineHeader" id="a27_Psalms, פרק קה, כ">כ</span>
שָׁלַח מֶלֶךְ וַיַּתִּירֵהוּ מֹשֵׁל עַמִּים וַיְפַתְּחֵהוּ:<p dir="rtl">
<span dir="rtl" class="inlineHeader" id="a27_Psalms, פרק קה, כא">כא</span>
שָׂמוֹ אָדוֹן לְבֵיתוֹ וּמֹשֵׁל בְּכָל קִנְיָנוֹ:<p dir="rtl">
<span dir="rtl" class="inlineHeader" id="a27_Psalms, פרק קה, כב">כב</span>
לֶאְסֹר שָׂרָיו בְּנַפְשׁוֹ וּזְקֵנָיו יְחַכֵּם:<p dir="rtl">
<span dir="rtl" class="inlineHeader" id="a27_Psalms, פרק קה, כג">כג</span>
וַיָּבֹא יִשְׂרָאֵל מִצְרָיִם וְיַעֲקֹב גָּר בְּאֶרֶץ חָם:<p dir="rtl">
<span dir="rtl" class="inlineHeader" id="a27_Psalms, פרק קה, כד">כד</span>
וַיֶּפֶר אֶת עַמּוֹ מְאֹד וַיַּעֲצִמֵהוּ מִצָּרָיו:<p dir="rtl">
<span dir="rtl" class="inlineHeader" id="a27_Psalms, פרק קה, כה">כה</span>
הָפַךְ לִבָּם לִשְׂנֹא עַמּוֹ לְהִתְנַכֵּל בַּעֲבָדָיו:<p dir="rtl">
<span dir="rtl" class="inlineHeader" id="a27_Psalms, פרק קה, כו">כו</span>
שָׁלַח מֹשֶׁה עַבְדּוֹ אַהֲרֹן אֲשֶׁר בָּחַר בּוֹ:<p dir="rtl">
<span dir="rtl" class="inlineHeader" id="a27_Psalms, פרק קה, כז">כז</span>
שָׂמוּ בָם דִּבְרֵי אֹתוֹתָיו וּמֹפְתִים בְּאֶרֶץ חָם:<p dir="rtl">
<span dir="rtl" class="inlineHeader" id="a27_Psalms, פרק קה, כח">כח</span>
שָׁלַח חֹשֶׁךְ וַיַּחְשִׁךְ וְלֹא מָרוּ אֶת (דבריו) דְּבָרוֹ:<p dir="rtl">
<span dir="rtl" class="inlineHeader" id="a27_Psalms, פרק קה, כט">כט</span>
הָפַךְ אֶת מֵימֵיהֶם לְדָם וַיָּמֶת אֶת דְּגָתָם:<p dir="rtl">
<span dir="rtl" class="inlineHeader" id="a27_Psalms, פרק קה, ל">ל</span>
שָׁרַץ אַרְצָם צְפַרְדְּעִים בְּחַדְרֵי מַלְכֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קה, לא">לא</span>
אָמַר וַיָּבֹא עָרֹב כִּנִּים בְּכָל גְּבוּלָם:<p dir="rtl">
<span dir="rtl" class="inlineHeader" id="a27_Psalms, פרק קה, לב">לב</span>
נָתַן גִּשְׁמֵיהֶם בָּרָד אֵשׁ לֶהָבוֹת בְּאַרְצָם:<p dir="rtl">
<span dir="rtl" class="inlineHeader" id="a27_Psalms, פרק קה, לג">לג</span>
וַיַּךְ גַּפְנָם וּתְאֵנָתָם וַיְשַׁבֵּר עֵץ גְּבוּלָם:<p dir="rtl">
<span dir="rtl" class="inlineHeader" id="a27_Psalms, פרק קה, לד">לד</span>
אָמַר וַיָּבֹא אַרְבֶּה וְיֶלֶק וְאֵין מִסְפָּר:<p dir="rtl">
<span dir="rtl" class="inlineHeader" id="a27_Psalms, פרק קה, לה">לה</span>
וַיֹּאכַל כָּל עֵשֶׂב בְּאַרְצָם וַיֹּאכַל פְּרִי אַדְמָתָם:<p dir="rtl">
<span dir="rtl" class="inlineHeader" id="a27_Psalms, פרק קה, לו">לו</span>
וַיַּךְ כָּל בְּכוֹר בְּאַרְצָם רֵאשִׁית לְכָל אוֹנָם:<p dir="rtl">
<span dir="rtl" class="inlineHeader" id="a27_Psalms, פרק קה, לז">לז</span>
וַיּוֹצִיאֵם בְּכֶסֶף וְזָהָב וְאֵין בִּשְׁבָטָיו כּוֹשֵׁל:<p dir="rtl">
<span dir="rtl" class="inlineHeader" id="a27_Psalms, פרק קה, לח">לח</span>
שָׂמַח מִצְרַיִם בְּצֵאתָם כִּי נָפַל פַּחְדָּם עֲלֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קה, לט">לט</span>
פָּרַשׂ עָנָן לְמָסָךְ וְאֵשׁ לְהָאִיר לָיְלָה:<p dir="rtl">
<span dir="rtl" class="inlineHeader" id="a27_Psalms, פרק קה, מ">מ</span>
שָׁאַל וַיָּבֵא שְׂלָו וְלֶחֶם שָׁמַיִם יַשְׂבִּיעֵם:<p dir="rtl">
<span dir="rtl" class="inlineHeader" id="a27_Psalms, פרק קה, מא">מא</span>
פָּתַח צוּר וַיָּזוּבוּ מָיִם הָלְכוּ בַּצִּיּוֹת נָהָר:<p dir="rtl">
<span dir="rtl" class="inlineHeader" id="a27_Psalms, פרק קה, מב">מב</span>
כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קה, מג">מג</span>
וַיּוֹצִא עַמּוֹ בְשָׂשׂוֹן בְּרִנָּה אֶת בְּחִירָיו:<p dir="rtl">
<span dir="rtl" class="inlineHeader" id="a27_Psalms, פרק קה, מד">מד</span>
וַיִּתֵּן לָהֶם אַרְצוֹת גּוֹיִם וַעֲמַל לְאֻמִּים יִירָשׁוּ:<p dir="rtl">
<span dir="rtl" class="inlineHeader" id="a27_Psalms, פרק קה, מה">מה</span>
בַּעֲבוּר יִשְׁמְרוּ חֻקָּיו וְתוֹרֹתָיו יִנְצֹרוּ הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קו">פרק-קו</h3><p dir="rtl">
<span dir="rtl" class="inlineHeader" id="a27_Psalms, פרק קו, א">א</span>
הַלְלוּיָהּ הוֹדוּ לַיהוָה כִּי טוֹב כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קו, ב">ב</span>
מִי יְמַלֵּל גְּבוּרוֹת יְהוָה יַשְׁמִיעַ כָּל תְּהִלָּתוֹ:<p dir="rtl">
<span dir="rtl" class="inlineHeader" id="a27_Psalms, פרק קו, ג">ג</span>
אַשְׁרֵי שֹׁמְרֵי מִשְׁפָּט עֹשֵׂה צְדָקָה בְכָל עֵת:<p dir="rtl">
<span dir="rtl" class="inlineHeader" id="a27_Psalms, פרק קו, ד">ד</span>
זָכְרֵנִי יְהוָה בִּרְצוֹן עַמֶּךָ פָּקְדֵנִי בִּישׁוּעָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קו, ה">ה</span>
לִרְאוֹת בְּטוֹבַת בְּחִירֶיךָ לִשְׂמֹחַ בְּשִׂמְחַת גּוֹיֶךָ לְהִתְהַלֵּל עִם נַחֲלָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קו, ו">ו</span>
חָטָאנוּ עִם אֲבוֹתֵינוּ הֶעֱוִינוּ הִרְשָׁעְנוּ:<p dir="rtl">
<span dir="rtl" class="inlineHeader" id="a27_Psalms, פרק קו, ז">ז</span>
אֲבוֹתֵינוּ בְמִצְרַיִם לֹא הִשְׂכִּילוּ נִפְלְאוֹתֶיךָ לֹא זָכְרוּ אֶת רֹב חֲסָדֶיךָ וַיַּמְרוּ עַל יָם בְּיַם סוּף:<p dir="rtl">
<span dir="rtl" class="inlineHeader" id="a27_Psalms, פרק קו, ח">ח</span>
וַיּוֹשִׁיעֵם לְמַעַן שְׁמוֹ לְהוֹדִיעַ אֶת גְּבוּרָתוֹ:<p dir="rtl">
<span dir="rtl" class="inlineHeader" id="a27_Psalms, פרק קו, ט">ט</span>
וַיִּגְעַר בְּיַם סוּף וַיֶּחֱרָב וַיּוֹלִיכֵם בַּתְּהֹמוֹת כַּמִּדְבָּר:<p dir="rtl">
<span dir="rtl" class="inlineHeader" id="a27_Psalms, פרק קו, י">י</span>
וַיּוֹשִׁיעֵם מִיַּד שׂוֹנֵא וַיִּגְאָלֵם מִיַּד אוֹיֵב:<p dir="rtl">
<span dir="rtl" class="inlineHeader" id="a27_Psalms, פרק קו, יא">יא</span>
וַיְכַסּוּ מַיִם צָרֵיהֶם אֶחָד מֵהֶם לֹא נוֹתָר:<p dir="rtl">
<span dir="rtl" class="inlineHeader" id="a27_Psalms, פרק קו, יב">יב</span>
וַיַּאֲמִינוּ בִדְבָרָיו יָשִׁירוּ תְּהִלָּתוֹ:<p dir="rtl">
<span dir="rtl" class="inlineHeader" id="a27_Psalms, פרק קו, יג">יג</span>
מִהֲרוּ שָׁכְחוּ מַעֲשָׂיו לֹא חִכּוּ לַעֲצָתוֹ:<p dir="rtl">
<span dir="rtl" class="inlineHeader" id="a27_Psalms, פרק קו, יד">יד</span>
וַיִּתְאַוּוּ תַאֲוָה בַּמִּדְבָּר וַיְנַסּוּ אֵל בִּישִׁימוֹן:<p dir="rtl">
<span dir="rtl" class="inlineHeader" id="a27_Psalms, פרק קו, טו">טו</span>
וַיִּתֵּן לָהֶם שֶׁאֱלָתָם וַיְשַׁלַּח רָזוֹן בְּנַפְשָׁם:<p dir="rtl">
<span dir="rtl" class="inlineHeader" id="a27_Psalms, פרק קו, טז">טז</span>
וַיְקַנְאוּ לְמֹשֶׁה בַּמַּחֲנֶה לְאַהֲרֹן קְדוֹשׁ יְהוָה:<p dir="rtl">
<span dir="rtl" class="inlineHeader" id="a27_Psalms, פרק קו, יז">יז</span>
תִּפְתַּח אֶרֶץ וַתִּבְלַע דָּתָן וַתְּכַס עַל עֲדַת אֲבִירָם:<p dir="rtl">
<span dir="rtl" class="inlineHeader" id="a27_Psalms, פרק קו, יח">יח</span>
וַתִּבְעַר אֵשׁ בַּעֲדָתָם לֶהָבָה תְּלַהֵט רְשָׁעִים:<p dir="rtl">
<span dir="rtl" class="inlineHeader" id="a27_Psalms, פרק קו, יט">יט</span>
יַעֲשׂוּ עֵגֶל בְּחֹרֵב וַיִּשְׁתַּחֲווּ לְמַסֵּכָה:<p dir="rtl">
<span dir="rtl" class="inlineHeader" id="a27_Psalms, פרק קו, כ">כ</span>
וַיָּמִירוּ אֶת כְּבוֹדָם בְּתַבְנִית שׁוֹר אֹכֵל עֵשֶׂב:<p dir="rtl">
<span dir="rtl" class="inlineHeader" id="a27_Psalms, פרק קו, כא">כא</span>
שָׁכְחוּ אֵל מוֹשִׁיעָם עֹשֶׂה גְדֹלוֹת בְּמִצְרָיִם:<p dir="rtl">
<span dir="rtl" class="inlineHeader" id="a27_Psalms, פרק קו, כב">כב</span>
נִפְלָאוֹת בְּאֶרֶץ חָם נוֹרָאוֹת עַל יַם סוּף:<p dir="rtl">
<span dir="rtl" class="inlineHeader" id="a27_Psalms, פרק קו, כג">כג</span>
וַיֹּאמֶר לְהַשְׁמִידָם לוּלֵי מֹשֶׁה בְחִירוֹ עָמַד בַּפֶּרֶץ לְפָנָיו לְהָשִׁיב חֲמָתוֹ מֵהַשְׁחִית:<p dir="rtl">
<span dir="rtl" class="inlineHeader" id="a27_Psalms, פרק קו, כד">כד</span>
וַיִּמְאֲסוּ בְּאֶרֶץ חֶמְדָּה לֹא הֶאֱמִינוּ לִדְבָרוֹ:<p dir="rtl">
<span dir="rtl" class="inlineHeader" id="a27_Psalms, פרק קו, כה">כה</span>
וַיֵּרָגְנוּ בְאָהֳלֵיהֶם לֹא שָׁמְעוּ בְּקוֹל יְהוָה:<p dir="rtl">
<span dir="rtl" class="inlineHeader" id="a27_Psalms, פרק קו, כו">כו</span>
וַיִּשָּׂא יָדוֹ לָהֶם לְהַפִּיל אוֹתָם בַּמִּדְבָּר:<p dir="rtl">
<span dir="rtl" class="inlineHeader" id="a27_Psalms, פרק קו, כז">כז</span>
וּלְהַפִּיל זַרְעָם בַּגּוֹיִם וּלְזָרוֹתָם בָּאֲרָצוֹת:<p dir="rtl">
<span dir="rtl" class="inlineHeader" id="a27_Psalms, פרק קו, כח">כח</span>
וַיִּצָּמְדוּ לְבַעַל פְּעוֹר וַיֹּאכְלוּ זִבְחֵי מֵתִים:<p dir="rtl">
<span dir="rtl" class="inlineHeader" id="a27_Psalms, פרק קו, כט">כט</span>
וַיַּכְעִיסוּ בְּמַעַלְלֵיהֶם וַתִּפְרָץ בָּם מַגֵּפָה:<p dir="rtl">
<span dir="rtl" class="inlineHeader" id="a27_Psalms, פרק קו, ל">ל</span>
וַיַּעֲמֹד פִּינְחָס וַיְפַלֵּל וַתֵּעָצַר הַמַּגֵּפָה:<p dir="rtl">
<span dir="rtl" class="inlineHeader" id="a27_Psalms, פרק קו, לא">לא</span>
וַתֵּחָשֶׁב לוֹ לִצְדָקָה לְדֹר וָדֹר עַד עוֹלָם:<p dir="rtl">
<span dir="rtl" class="inlineHeader" id="a27_Psalms, פרק קו, לב">לב</span>
וַיַּקְצִיפוּ עַל מֵי מְרִיבָה וַיֵּרַע לְמֹשֶׁה בַּעֲבוּרָם:<p dir="rtl">
<span dir="rtl" class="inlineHeader" id="a27_Psalms, פרק קו, לג">לג</span>
כִּי הִמְרוּ אֶת רוּחוֹ וַיְבַטֵּא בִּשְׂפָתָיו:<p dir="rtl">
<span dir="rtl" class="inlineHeader" id="a27_Psalms, פרק קו, לד">לד</span>
לֹא הִשְׁמִידוּ אֶת הָעַמִּים אֲשֶׁר אָמַר יְהוָה לָהֶם:<p dir="rtl">
<span dir="rtl" class="inlineHeader" id="a27_Psalms, פרק קו, לה">לה</span>
וַיִּתְעָרְבוּ בַגּוֹיִם וַיִּלְמְדוּ מַעֲשֵׂיהֶם:<p dir="rtl">
<span dir="rtl" class="inlineHeader" id="a27_Psalms, פרק קו, לו">לו</span>
וַיַּעַבְדוּ אֶת עֲצַבֵּיהֶם וַיִּהְיוּ לָהֶם לְמוֹקֵשׁ:<p dir="rtl">
<span dir="rtl" class="inlineHeader" id="a27_Psalms, פרק קו, לז">לז</span>
וַיִּזְבְּחוּ אֶת בְּנֵיהֶם וְאֶת בְּנוֹתֵיהֶם לַשֵּׁדִים:<p dir="rtl">
<span dir="rtl" class="inlineHeader" id="a27_Psalms, פרק קו, לח">לח</span>
וַיִּשְׁפְּכוּ דָם נָקִי דַּם בְּנֵיהֶם וּבְנוֹתֵיהֶם אֲשֶׁר זִבְּחוּ לַעֲצַבֵּי כְנָעַן וַתֶּחֱנַף הָאָרֶץ בַּדָּמִים:<p dir="rtl">
<span dir="rtl" class="inlineHeader" id="a27_Psalms, פרק קו, לט">לט</span>
וַיִּטְמְאוּ בְמַעֲשֵׂיהֶם וַיִּזְנוּ בְּמַעַלְלֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קו, מ">מ</span>
וַיִּחַר אַף יְהוָה בְּעַמּוֹ וַיְתָעֵב אֶת נַחֲלָתוֹ:<p dir="rtl">
<span dir="rtl" class="inlineHeader" id="a27_Psalms, פרק קו, מא">מא</span>
וַיִּתְּנֵם בְּיַד גּוֹיִם וַיִּמְשְׁלוּ בָהֶם שֹׂנְאֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קו, מב">מב</span>
וַיִּלְחָצוּם אוֹיְבֵיהֶם וַיִּכָּנְעוּ תַּחַת יָדָם:<p dir="rtl">
<span dir="rtl" class="inlineHeader" id="a27_Psalms, פרק קו, מג">מג</span>
פְּעָמִים רַבּוֹת יַצִּילֵם וְהֵמָּה יַמְרוּ בַעֲצָתָם וַיָּמֹכּוּ בַּעֲוֹנָם:<p dir="rtl">
<span dir="rtl" class="inlineHeader" id="a27_Psalms, פרק קו, מד">מד</span>
וַיַּרְא בַּצַּר לָהֶם בְּשָׁמְעוֹ אֶת רִנָּתָם:<p dir="rtl">
<span dir="rtl" class="inlineHeader" id="a27_Psalms, פרק קו, מה">מה</span>
וַיִּזְכֹּר לָהֶם בְּרִיתוֹ וַיִּנָּחֵם כְּרֹב (חסדו) חֲסָדָיו:<p dir="rtl">
<span dir="rtl" class="inlineHeader" id="a27_Psalms, פרק קו, מו">מו</span>
וַיִּתֵּן אוֹתָם לְרַחֲמִים לִפְנֵי כָּל שׁוֹבֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קו, מז">מז</span>
הוֹשִׁיעֵנוּ יְהוָה אֱלֹהֵינוּ וְקַבְּצֵנוּ מִן הַגּוֹיִם לְהֹדוֹת לְשֵׁם קָדְשֶׁךָ לְהִשְׁתַּבֵּחַ בִּתְהִלָּתֶךָ:<p dir="rtl">
<span dir="rtl" class="inlineHeader" id="a27_Psalms, פרק קו, מח">מח</span>
בָּרוּךְ יְהוָה אֱלֹהֵי יִשְׂרָאֵל מִן הָעוֹלָם וְעַד הָעוֹלָם וְאָמַר כָּל הָעָם אָמֵן הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קז">פרק-קז</h3><p dir="rtl">
<span dir="rtl" class="inlineHeader" id="a27_Psalms, פרק קז, א">א</span>
הֹדוּ לַיהוָה כִּי טוֹב כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קז, ב">ב</span>
יֹאמְרוּ גְּאוּלֵי יְהוָה אֲשֶׁר גְּאָלָם מִיַּד צָר:<p dir="rtl">
<span dir="rtl" class="inlineHeader" id="a27_Psalms, פרק קז, ג">ג</span>
וּמֵאֲרָצוֹת קִבְּצָם מִמִּזְרָח וּמִמַּעֲרָב מִצָּפוֹן וּמִיָּם:<p dir="rtl">
<span dir="rtl" class="inlineHeader" id="a27_Psalms, פרק קז, ד">ד</span>
תָּעוּ בַמִּדְבָּר בִּישִׁימוֹן דָּרֶךְ עִיר מוֹשָׁב לֹא מָצָאוּ:<p dir="rtl">
<span dir="rtl" class="inlineHeader" id="a27_Psalms, פרק קז, ה">ה</span>
רְעֵבִים גַּם צְמֵאִים נַפְשָׁם בָּהֶם תִּתְעַטָּף:<p dir="rtl">
<span dir="rtl" class="inlineHeader" id="a27_Psalms, פרק קז, ו">ו</span>
וַיִּצְעֲקוּ אֶל יְהוָה בַּצַּר לָהֶם מִמְּצוּקוֹתֵיהֶם יַצִּילֵם:<p dir="rtl">
<span dir="rtl" class="inlineHeader" id="a27_Psalms, פרק קז, ז">ז</span>
וַיַּדְרִיכֵם בְּדֶרֶךְ יְשָׁרָה לָלֶכֶת אֶל עִיר מוֹשָׁב:<p dir="rtl">
<span dir="rtl" class="inlineHeader" id="a27_Psalms, פרק קז, ח">ח</span>
יוֹדוּ לַיהוָה חַסְדּוֹ וְנִפְלְאוֹתָיו לִבְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קז, ט">ט</span>
כִּי הִשְׂבִּיעַ נֶפֶשׁ שֹׁקֵקָה וְנֶפֶשׁ רְעֵבָה מִלֵּא טוֹב:<p dir="rtl">
<span dir="rtl" class="inlineHeader" id="a27_Psalms, פרק קז, י">י</span>
יֹשְׁבֵי חֹשֶׁךְ וְצַלְמָוֶת אֲסִירֵי עֳנִי וּבַרְזֶל:<p dir="rtl">
<span dir="rtl" class="inlineHeader" id="a27_Psalms, פרק קז, יא">יא</span>
כִּי הִמְרוּ אִמְרֵי אֵל וַעֲצַת עֶלְיוֹן נָאָצוּ:<p dir="rtl">
<span dir="rtl" class="inlineHeader" id="a27_Psalms, פרק קז, יב">יב</span>
וַיַּכְנַע בֶּעָמָל לִבָּם כָּשְׁלוּ וְאֵין עֹזֵר:<p dir="rtl">
<span dir="rtl" class="inlineHeader" id="a27_Psalms, פרק קז, יג">יג</span>
וַיִּזְעֲקוּ אֶל יְהוָה בַּצַּר לָהֶם מִמְּצֻקוֹתֵיהֶם יוֹשִׁיעֵם:<p dir="rtl">
<span dir="rtl" class="inlineHeader" id="a27_Psalms, פרק קז, יד">יד</span>
יוֹצִיאֵם מֵחֹשֶׁךְ וְצַלְמָוֶת וּמוֹסְרוֹתֵיהֶם יְנַתֵּק:<p dir="rtl">
<span dir="rtl" class="inlineHeader" id="a27_Psalms, פרק קז, טו">טו</span>
יוֹדוּ לַיהוָה חַסְדּוֹ וְנִפְלְאוֹתָיו לִבְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קז, טז">טז</span>
כִּי שִׁבַּר דַּלְתוֹת נְחֹשֶׁת וּבְרִיחֵי בַרְזֶל גִּדֵּעַ:<p dir="rtl">
<span dir="rtl" class="inlineHeader" id="a27_Psalms, פרק קז, יז">יז</span>
אֱוִלִים מִדֶּרֶךְ פִּשְׁעָם וּמֵעֲוֹנֹתֵיהֶם יִתְעַנּוּ:<p dir="rtl">
<span dir="rtl" class="inlineHeader" id="a27_Psalms, פרק קז, יח">יח</span>
כָּל אֹכֶל תְּתַעֵב נַפְשָׁם וַיַּגִּיעוּ עַד שַׁעֲרֵי מָוֶת:<p dir="rtl">
<span dir="rtl" class="inlineHeader" id="a27_Psalms, פרק קז, יט">יט</span>
וַיִּזְעֲקוּ אֶל יְהוָה בַּצַּר לָהֶם מִמְּצֻקוֹתֵיהֶם יוֹשִׁיעֵם:<p dir="rtl">
<span dir="rtl" class="inlineHeader" id="a27_Psalms, פרק קז, כ">כ</span>
יִשְׁלַח דְּבָרוֹ וְיִרְפָּאֵם וִימַלֵּט מִשְּׁחִיתוֹתָם:<p dir="rtl">
<span dir="rtl" class="inlineHeader" id="a27_Psalms, פרק קז, כא">כא</span>
יוֹדוּ לַיהוָה חַסְדּוֹ וְנִפְלְאוֹתָיו לִבְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קז, כב">כב</span>
וְיִזְבְּחוּ זִבְחֵי תוֹדָה וִיסַפְּרוּ מַעֲשָׂיו בְּרִנָּה: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קז, כג">כג</span>
יוֹרְדֵי הַיָּם בָּאֳנִיּוֹת עֹשֵׂי מְלָאכָה בְּמַיִם רַבִּים:<p dir="rtl">
<span dir="rtl" class="inlineHeader" id="a27_Psalms, פרק קז, כד">כד</span>
הֵמָּה רָאוּ מַעֲשֵׂי יְהוָה וְנִפְלְאוֹתָיו בִּמְצוּלָה:<p dir="rtl">
<span dir="rtl" class="inlineHeader" id="a27_Psalms, פרק קז, כה">כה</span>
וַיֹּאמֶר וַיַּעֲמֵד רוּחַ סְעָרָה וַתְּרוֹמֵם גַּלָּיו:<p dir="rtl">
<span dir="rtl" class="inlineHeader" id="a27_Psalms, פרק קז, כו">כו</span>
יַעֲלוּ שָׁמַיִם יֵרְדוּ תְהוֹמוֹת נַפְשָׁם בְּרָעָה תִתְמוֹגָג:<p dir="rtl">
<span dir="rtl" class="inlineHeader" id="a27_Psalms, פרק קז, כז">כז</span>
יָחוֹגּוּ וְיָנוּעוּ כַּשִּׁכּוֹר וְכָל חָכְמָתָם תִּתְבַּלָּע:<p dir="rtl">
<span dir="rtl" class="inlineHeader" id="a27_Psalms, פרק קז, כח">כח</span>
וַיִּצְעֲקוּ אֶל יְהוָה בַּצַּר לָהֶם וּמִמְּצוּקֹתֵיהֶם יוֹצִיאֵם:<p dir="rtl">
<span dir="rtl" class="inlineHeader" id="a27_Psalms, פרק קז, כט">כט</span>
יָקֵם סְעָרָה לִדְמָמָה וַיֶּחֱשׁוּ גַּלֵּיהֶם:<p dir="rtl">
<span dir="rtl" class="inlineHeader" id="a27_Psalms, פרק קז, ל">ל</span>
וַיִּשְׂמְחוּ כִי יִשְׁתֹּקוּ וַיַּנְחֵם אֶל מְחוֹז חֶפְצָם:<p dir="rtl">
<span dir="rtl" class="inlineHeader" id="a27_Psalms, פרק קז, לא">לא</span>
יוֹדוּ לַיהוָה חַסְדּוֹ וְנִפְלְאוֹתָיו לִבְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קז, לב">לב</span>
וִירֹמְמוּהוּ בִּקְהַל עָם וּבְמוֹשַׁב זְקֵנִים יְהַלְלוּהוּ:<p dir="rtl">
<span dir="rtl" class="inlineHeader" id="a27_Psalms, פרק קז, לג">לג</span>
יָשֵׂם נְהָרוֹת לְמִדְבָּר וּמֹצָאֵי מַיִם לְצִמָּאוֹן:<p dir="rtl">
<span dir="rtl" class="inlineHeader" id="a27_Psalms, פרק קז, לד">לד</span>
אֶרֶץ פְּרִי לִמְלֵחָה מֵרָעַת יֹשְׁבֵי בָהּ:<p dir="rtl">
<span dir="rtl" class="inlineHeader" id="a27_Psalms, פרק קז, לה">לה</span>
יָשֵׂם מִדְבָּר לַאֲגַם מַיִם וְאֶרֶץ צִיָּה לְמֹצָאֵי מָיִם:<p dir="rtl">
<span dir="rtl" class="inlineHeader" id="a27_Psalms, פרק קז, לו">לו</span>
וַיּוֹשֶׁב שָׁם רְעֵבִים וַיְכוֹנְנוּ עִיר מוֹשָׁב:<p dir="rtl">
<span dir="rtl" class="inlineHeader" id="a27_Psalms, פרק קז, לז">לז</span>
וַיִּזְרְעוּ שָׂדוֹת וַיִּטְּעוּ כְרָמִים וַיַּעֲשׂוּ פְּרִי תְבוּאָה:<p dir="rtl">
<span dir="rtl" class="inlineHeader" id="a27_Psalms, פרק קז, לח">לח</span>
וַיְבָרֲכֵם וַיִּרְבּוּ מְאֹד וּבְהֶמְתָּם לֹא יַמְעִיט:<p dir="rtl">
<span dir="rtl" class="inlineHeader" id="a27_Psalms, פרק קז, לט">לט</span>
וַיִּמְעֲטוּ וַיָּשֹׁחוּ מֵעֹצֶר רָעָה וְיָגוֹן:<p dir="rtl">
<span dir="rtl" class="inlineHeader" id="a27_Psalms, פרק קז, מ">מ</span>
שֹׁפֵךְ בּוּז עַל נְדִיבִים וַיַּתְעֵם בְּתֹהוּ לֹא דָרֶךְ:<p dir="rtl">
<span dir="rtl" class="inlineHeader" id="a27_Psalms, פרק קז, מא">מא</span>
וַיְשַׂגֵּב אֶבְיוֹן מֵעוֹנִי וַיָּשֶׂם כַּצֹּאן מִשְׁפָּחוֹת:<p dir="rtl">
<span dir="rtl" class="inlineHeader" id="a27_Psalms, פרק קז, מב">מב</span>
יִרְאוּ יְשָׁרִים וְיִשְׂמָחוּ וְכָל עַוְלָה קָפְצָה פִּיהָ:<p dir="rtl">
<span dir="rtl" class="inlineHeader" id="a27_Psalms, פרק קז, מג">מג</span>
מִי חָכָם וְיִשְׁמָר אֵלֶּה וְיִתְבּוֹנְנוּ חַסְדֵי יְהוָה: <B>(פ)</B><p dir="rtl">
<h3 dir="rtl" id="a27_Psalms, פרק קח">פרק-קח</h3><p dir="rtl">
<span dir="rtl" class="inlineHeader" id="a27_Psalms, פרק קח, א">א</span>
שִׁיר מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק קח, ב">ב</span>
נָכוֹן לִבִּי אֱלֹהִים אָשִׁירָה וַאֲזַמְּרָה אַף כְּבוֹדִי:<p dir="rtl">
<span dir="rtl" class="inlineHeader" id="a27_Psalms, פרק קח, ג">ג</span>
עוּרָה הַנֵּבֶל וְכִנּוֹר אָעִירָה שָּׁחַר:<p dir="rtl">
<span dir="rtl" class="inlineHeader" id="a27_Psalms, פרק קח, ד">ד</span>
אוֹדְךָ בָעַמִּים יְהוָה וַאֲזַמֶּרְךָ בַּלְאֻמִּים:<p dir="rtl">
<span dir="rtl" class="inlineHeader" id="a27_Psalms, פרק קח, ה">ה</span>
כִּי גָדוֹל מֵעַל שָׁמַיִם חַסְדֶּךָ וְעַד שְׁחָקִים אֲמִתֶּךָ:<p dir="rtl">
<span dir="rtl" class="inlineHeader" id="a27_Psalms, פרק קח, ו">ו</span>
רוּמָה עַל שָׁמַיִם אֱלֹהִים וְעַל כָּל הָאָרֶץ כְּבוֹדֶךָ:<p dir="rtl">
<span dir="rtl" class="inlineHeader" id="a27_Psalms, פרק קח, ז">ז</span>
לְמַעַן יֵחָלְצוּן יְדִידֶיךָ הוֹשִׁיעָה יְמִינְךָ וַעֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק קח, ח">ח</span>
אֱלֹהִים דִּבֶּר בְּקָדְשׁוֹ אֶעְלֹזָה אֲחַלְּקָה שְׁכֶם וְעֵמֶק סֻכּוֹת אֲמַדֵּד:<p dir="rtl">
<span dir="rtl" class="inlineHeader" id="a27_Psalms, פרק קח, ט">ט</span>
לִי גִלְעָד לִי מְנַשֶּׁה וְאֶפְרַיִם מָעוֹז רֹאשִׁי יְהוּדָה מְחֹקְקִי:<p dir="rtl">
<span dir="rtl" class="inlineHeader" id="a27_Psalms, פרק קח, י">י</span>
מוֹאָב סִיר רַחְצִי עַל אֱדוֹם אַשְׁלִיךְ נַעֲלִי עֲלֵי פְלֶשֶׁת אֶתְרוֹעָע:<p dir="rtl">
<span dir="rtl" class="inlineHeader" id="a27_Psalms, פרק קח, יא">יא</span>
מִי יֹבִלֵנִי עִיר מִבְצָר מִי נָחַנִי עַד אֱדוֹם:<p dir="rtl">
<span dir="rtl" class="inlineHeader" id="a27_Psalms, פרק קח, יב">יב</span>
הֲלֹא אֱלֹהִים זְנַחְתָּנוּ וְלֹא תֵצֵא אֱלֹהִים בְּצִבְאֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק קח, יג">יג</span>
הָבָה לָּנוּ עֶזְרָת מִצָּר וְשָׁוְא תְּשׁוּעַת אָדָם:<p dir="rtl">
<span dir="rtl" class="inlineHeader" id="a27_Psalms, פרק קח, יד">יד</span>
בֵּאלֹהִים נַעֲשֶׂה חָיִל וְהוּא יָבוּס צָרֵינוּ: <B>(פ)</B><p dir="rtl">
<h3 dir="rtl" id="a27_Psalms, פרק קט">פרק-קט</h3><p dir="rtl">
<span dir="rtl" class="inlineHeader" id="a27_Psalms, פרק קט, א">א</span>
לַמְנַצֵּחַ לְדָוִד מִזְמוֹר אֱלֹהֵי תְהִלָּתִי אַל תֶּחֱרַשׁ:<p dir="rtl">
<span dir="rtl" class="inlineHeader" id="a27_Psalms, פרק קט, ב">ב</span>
כִּי פִי רָשָׁע וּפִי מִרְמָה עָלַי פָּתָחוּ דִּבְּרוּ אִתִּי לְשׁוֹן שָׁקֶר:<p dir="rtl">
<span dir="rtl" class="inlineHeader" id="a27_Psalms, פרק קט, ג">ג</span>
וְדִבְרֵי שִׂנְאָה סְבָבוּנִי וַיִּלָּחֲמוּנִי חִנָּם:<p dir="rtl">
<span dir="rtl" class="inlineHeader" id="a27_Psalms, פרק קט, ד">ד</span>
תַּחַת אַהֲבָתִי יִשְׂטְנוּנִי וַאֲנִי תְפִלָּה:<p dir="rtl">
<span dir="rtl" class="inlineHeader" id="a27_Psalms, פרק קט, ה">ה</span>
וַיָּשִׂימוּ עָלַי רָעָה תַּחַת טוֹבָה וְשִׂנְאָה תַּחַת אַהֲבָתִי:<p dir="rtl">
<span dir="rtl" class="inlineHeader" id="a27_Psalms, פרק קט, ו">ו</span>
הַפְקֵד עָלָיו רָשָׁע וְשָׂטָן יַעֲמֹד עַל יְמִינוֹ:<p dir="rtl">
<span dir="rtl" class="inlineHeader" id="a27_Psalms, פרק קט, ז">ז</span>
בְּהִשָּׁפְטוֹ יֵצֵא רָשָׁע וּתְפִלָּתוֹ תִּהְיֶה לַחֲטָאָה:<p dir="rtl">
<span dir="rtl" class="inlineHeader" id="a27_Psalms, פרק קט, ח">ח</span>
יִהְיוּ יָמָיו מְעַטִּים פְּקֻדָּתוֹ יִקַּח אַחֵר:<p dir="rtl">
<span dir="rtl" class="inlineHeader" id="a27_Psalms, פרק קט, ט">ט</span>
יִהְיוּ בָנָיו יְתוֹמִים וְאִשְׁתּוֹ אַלְמָנָה:<p dir="rtl">
<span dir="rtl" class="inlineHeader" id="a27_Psalms, פרק קט, י">י</span>
וְנוֹעַ יָנוּעוּ בָנָיו וְשִׁאֵלוּ וְדָרְשׁוּ מֵחָרְבוֹתֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קט, יא">יא</span>
יְנַקֵּשׁ נוֹשֶׁה לְכָל אֲשֶׁר לוֹ וְיָבֹזּוּ זָרִים יְגִיעוֹ:<p dir="rtl">
<span dir="rtl" class="inlineHeader" id="a27_Psalms, פרק קט, יב">יב</span>
אַל יְהִי לוֹ מֹשֵׁךְ חָסֶד וְאַל יְהִי חוֹנֵן לִיתוֹמָיו:<p dir="rtl">
<span dir="rtl" class="inlineHeader" id="a27_Psalms, פרק קט, יג">יג</span>
יְהִי אַחֲרִיתוֹ לְהַכְרִית בְּדוֹר אַחֵר יִמַּח שְׁמָם:<p dir="rtl">
<span dir="rtl" class="inlineHeader" id="a27_Psalms, פרק קט, יד">יד</span>
יִזָּכֵר עֲוֹן אֲבֹתָיו אֶל יְהוָה וְחַטַּאת אִמּוֹ אַל תִּמָּח:<p dir="rtl">
<span dir="rtl" class="inlineHeader" id="a27_Psalms, פרק קט, טו">טו</span>
יִהְיוּ נֶגֶד יְהוָה תָּמִיד וְיַכְרֵת מֵאֶרֶץ זִכְרָם:<p dir="rtl">
<span dir="rtl" class="inlineHeader" id="a27_Psalms, פרק קט, טז">טז</span>
יַעַן אֲשֶׁר לֹא זָכַר עֲשׂוֹת חָסֶד וַיִּרְדֹּף אִישׁ עָנִי וְאֶבְיוֹן וְנִכְאֵה לֵבָב לְמוֹתֵת:<p dir="rtl">
<span dir="rtl" class="inlineHeader" id="a27_Psalms, פרק קט, יז">יז</span>
וַיֶּאֱהַב קְלָלָה וַתְּבוֹאֵהוּ וְלֹא חָפֵץ בִּבְרָכָה וַתִּרְחַק מִמֶּנּוּ:<p dir="rtl">
<span dir="rtl" class="inlineHeader" id="a27_Psalms, פרק קט, יח">יח</span>
וַיִּלְבַּשׁ קְלָלָה כְּמַדּוֹ וַתָּבֹא כַמַּיִם בְּקִרְבּוֹ וְכַשֶּׁמֶן בְּעַצְמוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קט, יט">יט</span>
תְּהִי לוֹ כְּבֶגֶד יַעְטֶה וּלְמֵזַח תָּמִיד יַחְגְּרֶהָ:<p dir="rtl">
<span dir="rtl" class="inlineHeader" id="a27_Psalms, פרק קט, כ">כ</span>
זֹאת פְּעֻלַּת שֹׂטְנַי מֵאֵת יְהוָה וְהַדֹּבְרִים רָע עַל נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קט, כא">כא</span>
וְאַתָּה יְהוִה אֲדֹנָי עֲשֵׂה אִתִּי לְמַעַן שְׁמֶךָ כִּי טוֹב חַסְדְּךָ הַצִּילֵנִי:<p dir="rtl">
<span dir="rtl" class="inlineHeader" id="a27_Psalms, פרק קט, כב">כב</span>
כִּי עָנִי וְאֶבְיוֹן אָנֹכִי וְלִבִּי חָלַל בְּקִרְבִּי:<p dir="rtl">
<span dir="rtl" class="inlineHeader" id="a27_Psalms, פרק קט, כג">כג</span>
כְּצֵל כִּנְטוֹתוֹ נֶהֱלָכְתִּי נִנְעַרְתִּי כָּאַרְבֶּה:<p dir="rtl">
<span dir="rtl" class="inlineHeader" id="a27_Psalms, פרק קט, כד">כד</span>
בִּרְכַּי כָּשְׁלוּ מִצּוֹם וּבְשָׂרִי כָּחַשׁ מִשָּׁמֶן:<p dir="rtl">
<span dir="rtl" class="inlineHeader" id="a27_Psalms, פרק קט, כה">כה</span>
וַאֲנִי הָיִיתִי חֶרְפָּה לָהֶם יִרְאוּנִי יְנִיעוּן רֹאשָׁם:<p dir="rtl">
<span dir="rtl" class="inlineHeader" id="a27_Psalms, פרק קט, כו">כו</span>
עָזְרֵנִי יְהוָה אֱלֹהָי הוֹשִׁיעֵנִי כְחַסְדֶּךָ:<p dir="rtl">
<span dir="rtl" class="inlineHeader" id="a27_Psalms, פרק קט, כז">כז</span>
וְיֵדְעוּ כִּי יָדְךָ זֹּאת אַתָּה יְהוָה עֲשִׂיתָהּ:<p dir="rtl">
<span dir="rtl" class="inlineHeader" id="a27_Psalms, פרק קט, כח">כח</span>
יְקַלְלוּ הֵמָּה וְאַתָּה תְבָרֵךְ קָמוּ וַיֵּבֹשׁוּ וְעַבְדְּךָ יִשְׂמָח:<p dir="rtl">
<span dir="rtl" class="inlineHeader" id="a27_Psalms, פרק קט, כט">כט</span>
יִלְבְּשׁוּ שׂוֹטְנַי כְּלִמָּה וְיַעֲטוּ כַמְעִיל בָּשְׁתָּם:<p dir="rtl">
<span dir="rtl" class="inlineHeader" id="a27_Psalms, פרק קט, ל">ל</span>
אוֹדֶה יְהוָה מְאֹד בְּפִי וּבְתוֹךְ רַבִּים אֲהַלְלֶנּוּ:<p dir="rtl">
<span dir="rtl" class="inlineHeader" id="a27_Psalms, פרק קט, לא">לא</span>
כִּי יַעֲמֹד לִימִין אֶבְיוֹן לְהוֹשִׁיעַ מִשֹּׁפְטֵי נַפְשׁוֹ: <B>(פ)</B><p dir="rtl">
<h3 dir="rtl" id="a27_Psalms, פרק קי">פרק-קי</h3><p dir="rtl">
<span dir="rtl" class="inlineHeader" id="a27_Psalms, פרק קי, א">א</span>
לְדָוִד מִזְמוֹר נְאֻם יְהוָה לַאדֹנִי שֵׁב לִימִינִי עַד אָשִׁית אֹיְבֶיךָ הֲדֹם לְרַגְלֶיךָ:<p dir="rtl">
<span dir="rtl" class="inlineHeader" id="a27_Psalms, פרק קי, ב">ב</span>
מַטֵּה עֻזְּךָ יִשְׁלַח יְהוָה מִצִּיּוֹן רְדֵה בְּקֶרֶב אֹיְבֶיךָ:<p dir="rtl">
<span dir="rtl" class="inlineHeader" id="a27_Psalms, פרק קי, ג">ג</span>
עַמְּךָ נְדָבֹת בְּיוֹם חֵילֶךָ בְּהַדְרֵי קֹדֶשׁ מֵרֶחֶם מִשְׁחָר לְךָ טַל יַלְדֻתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קי, ד">ד</span>
נִשְׁבַּע יְהוָה וְלֹא יִנָּחֵם אַתָּה כֹהֵן לְעוֹלָם עַל דִּבְרָתִי מַלְכִּי צֶדֶק:<p dir="rtl">
<span dir="rtl" class="inlineHeader" id="a27_Psalms, פרק קי, ה">ה</span>
אֲדֹנָי עַל יְמִינְךָ מָחַץ בְּיוֹם אַפּוֹ מְלָכִים:<p dir="rtl">
<span dir="rtl" class="inlineHeader" id="a27_Psalms, פרק קי, ו">ו</span>
יָדִין בַּגּוֹיִם מָלֵא גְוִיּוֹת מָחַץ רֹאשׁ עַל אֶרֶץ רַבָּה:<p dir="rtl">
<span dir="rtl" class="inlineHeader" id="a27_Psalms, פרק קי, ז">ז</span>
מִנַּחַל בַּדֶּרֶךְ יִשְׁתֶּה עַל כֵּן יָרִים רֹאשׁ: <B>(פ)</B><p dir="rtl">
<h3 dir="rtl" id="a27_Psalms, פרק קיא">פרק-קיא</h3><p dir="rtl">
<span dir="rtl" class="inlineHeader" id="a27_Psalms, פרק קיא, א">א</span>
הַלְלוּיָהּ אוֹדֶה יְהוָה בְּכָל לֵבָב בְּסוֹד יְשָׁרִים וְעֵדָה:<p dir="rtl">
<span dir="rtl" class="inlineHeader" id="a27_Psalms, פרק קיא, ב">ב</span>
גְּדֹלִים מַעֲשֵׂי יְהוָה דְּרוּשִׁים לְכָל חֶפְצֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קיא, ג">ג</span>
הוֹד וְהָדָר פָּעֳלוֹ וְצִדְקָתוֹ עֹמֶדֶת לָעַד:<p dir="rtl">
<span dir="rtl" class="inlineHeader" id="a27_Psalms, פרק קיא, ד">ד</span>
זֵכֶר עָשָׂה לְנִפְלְאֹתָיו חַנּוּן וְרַחוּם יְהוָה:<p dir="rtl">
<span dir="rtl" class="inlineHeader" id="a27_Psalms, פרק קיא, ה">ה</span>
טֶרֶף נָתַן לִירֵאָיו יִזְכֹּר לְעוֹלָם בְּרִיתוֹ:<p dir="rtl">
<span dir="rtl" class="inlineHeader" id="a27_Psalms, פרק קיא, ו">ו</span>
כֹּחַ מַעֲשָׂיו הִגִּיד לְעַמּוֹ לָתֵת לָהֶם נַחֲלַת גּוֹיִם:<p dir="rtl">
<span dir="rtl" class="inlineHeader" id="a27_Psalms, פרק קיא, ז">ז</span>
מַעֲשֵׂי יָדָיו אֱמֶת וּמִשְׁפָּט נֶאֱמָנִים כָּל פִּקּוּדָיו:<p dir="rtl">
<span dir="rtl" class="inlineHeader" id="a27_Psalms, פרק קיא, ח">ח</span>
סְמוּכִים לָעַד לְעוֹלָם עֲשׂוּיִם בֶּאֱמֶת וְיָשָׁר:<p dir="rtl">
<span dir="rtl" class="inlineHeader" id="a27_Psalms, פרק קיא, ט">ט</span>
פְּדוּת שָׁלַח לְעַמּוֹ צִוָּה לְעוֹלָם בְּרִיתוֹ קָדוֹשׁ וְנוֹרָא שְׁמוֹ:<p dir="rtl">
<span dir="rtl" class="inlineHeader" id="a27_Psalms, פרק קיא, י">י</span>
רֵאשִׁית חָכְמָה יִרְאַת יְהוָה שֵׂכֶל טוֹב לְכָל עֹשֵׂיהֶם תְּהִלָּתוֹ עֹמֶדֶת לָעַד: <B>(פ)</B><p dir="rtl">
<h3 dir="rtl" id="a27_Psalms, פרק קיב">פרק-קיב</h3><p dir="rtl">
<span dir="rtl" class="inlineHeader" id="a27_Psalms, פרק קיב, א">א</span>
הַלְלוּיָהּ אַשְׁרֵי אִישׁ יָרֵא אֶת יְהוָה בְּמִצְוֹתָיו חָפֵץ מְאֹד:<p dir="rtl">
<span dir="rtl" class="inlineHeader" id="a27_Psalms, פרק קיב, ב">ב</span>
גִּבּוֹר בָּאָרֶץ יִהְיֶה זַרְעוֹ דּוֹר יְשָׁרִים יְבֹרָךְ:<p dir="rtl">
<span dir="rtl" class="inlineHeader" id="a27_Psalms, פרק קיב, ג">ג</span>
הוֹן וָעֹשֶׁר בְּבֵיתוֹ וְצִדְקָתוֹ עֹמֶדֶת לָעַד:<p dir="rtl">
<span dir="rtl" class="inlineHeader" id="a27_Psalms, פרק קיב, ד">ד</span>
זָרַח בַּחֹשֶׁךְ אוֹר לַיְשָׁרִים חַנּוּן וְרַחוּם וְצַדִּיק:<p dir="rtl">
<span dir="rtl" class="inlineHeader" id="a27_Psalms, פרק קיב, ה">ה</span>
טוֹב אִישׁ חוֹנֵן וּמַלְוֶה יְכַלְכֵּל דְּבָרָיו בְּמִשְׁפָּט:<p dir="rtl">
<span dir="rtl" class="inlineHeader" id="a27_Psalms, פרק קיב, ו">ו</span>
כִּי לְעוֹלָם לֹא יִמּוֹט לְזֵכֶר עוֹלָם יִהְיֶה צַדִּיק:<p dir="rtl">
<span dir="rtl" class="inlineHeader" id="a27_Psalms, פרק קיב, ז">ז</span>
מִשְּׁמוּעָה רָעָה לֹא יִירָא נָכוֹן לִבּוֹ בָּטֻחַ בַּיהוָה:<p dir="rtl">
<span dir="rtl" class="inlineHeader" id="a27_Psalms, פרק קיב, ח">ח</span>
סָמוּךְ לִבּוֹ לֹא יִירָא עַד אֲשֶׁר יִרְאֶה בְצָרָיו:<p dir="rtl">
<span dir="rtl" class="inlineHeader" id="a27_Psalms, פרק קיב, ט">ט</span>
פִּזַּר נָתַן לָאֶבְיוֹנִים צִדְקָתוֹ עֹמֶדֶת לָעַד קַרְנוֹ תָּרוּם בְּכָבוֹד:<p dir="rtl">
<span dir="rtl" class="inlineHeader" id="a27_Psalms, פרק קיב, י">י</span>
רָשָׁע יִרְאֶה וְכָעָס שִׁנָּיו יַחֲרֹק וְנָמָס תַּאֲוַת רְשָׁעִים תֹּאבֵד: <B>(פ)</B><p dir="rtl">
<h3 dir="rtl" id="a27_Psalms, פרק קיג">פרק-קיג</h3><p dir="rtl">
<span dir="rtl" class="inlineHeader" id="a27_Psalms, פרק קיג, א">א</span>
הַלְלוּיָהּ הַלְלוּ עַבְדֵי יְהוָה הַלְלוּ אֶת שֵׁם יְהוָה:<p dir="rtl">
<span dir="rtl" class="inlineHeader" id="a27_Psalms, פרק קיג, ב">ב</span>
יְהִי שֵׁם יְהוָה מְבֹרָךְ מֵעַתָּה וְעַד עוֹלָם:<p dir="rtl">
<span dir="rtl" class="inlineHeader" id="a27_Psalms, פרק קיג, ג">ג</span>
מִמִּזְרַח שֶׁמֶשׁ עַד מְבוֹאוֹ מְהֻלָּל שֵׁם יְהוָה:<p dir="rtl">
<span dir="rtl" class="inlineHeader" id="a27_Psalms, פרק קיג, ד">ד</span>
רָם עַל כָּל גּוֹיִם יְהוָה עַל הַשָּׁמַיִם כְּבוֹדוֹ:<p dir="rtl">
<span dir="rtl" class="inlineHeader" id="a27_Psalms, פרק קיג, ה">ה</span>
מִי כַּיהוָה אֱלֹהֵינוּ הַמַּגְבִּיהִי לָשָׁבֶת:<p dir="rtl">
<span dir="rtl" class="inlineHeader" id="a27_Psalms, פרק קיג, ו">ו</span>
הַמַּשְׁפִּילִי לִרְאוֹת בַּשָּׁמַיִם וּבָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קיג, ז">ז</span>
מְקִימִי מֵעָפָר דָּל מֵאַשְׁפֹּת יָרִים אֶבְיוֹן:<p dir="rtl">
<span dir="rtl" class="inlineHeader" id="a27_Psalms, פרק קיג, ח">ח</span>
לְהוֹשִׁיבִי עִם נְדִיבִים עִם נְדִיבֵי עַמּוֹ:<p dir="rtl">
<span dir="rtl" class="inlineHeader" id="a27_Psalms, פרק קיג, ט">ט</span>
מוֹשִׁיבִי עֲקֶרֶת הַבַּיִת אֵם הַבָּנִים שְׂמֵחָה הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קיד">פרק-קיד</h3><p dir="rtl">
<span dir="rtl" class="inlineHeader" id="a27_Psalms, פרק קיד, א">א</span>
בְּצֵאת יִשְׂרָאֵל מִמִּצְרָיִם בֵּית יַעֲקֹב מֵעַם לֹעֵז:<p dir="rtl">
<span dir="rtl" class="inlineHeader" id="a27_Psalms, פרק קיד, ב">ב</span>
הָיְתָה יְהוּדָה לְקָדְשׁוֹ יִשְׂרָאֵל מַמְשְׁלוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קיד, ג">ג</span>
הַיָּם רָאָה וַיָּנֹס הַיַּרְדֵּן יִסֹּב לְאָחוֹר:<p dir="rtl">
<span dir="rtl" class="inlineHeader" id="a27_Psalms, פרק קיד, ד">ד</span>
הֶהָרִים רָקְדוּ כְאֵילִים גְּבָעוֹת כִּבְנֵי צֹאן:<p dir="rtl">
<span dir="rtl" class="inlineHeader" id="a27_Psalms, פרק קיד, ה">ה</span>
מַה לְּךָ הַיָּם כִּי תָנוּס הַיַּרְדֵּן תִּסֹּב לְאָחוֹר:<p dir="rtl">
<span dir="rtl" class="inlineHeader" id="a27_Psalms, פרק קיד, ו">ו</span>
הֶהָרִים תִּרְקְדוּ כְאֵילִים גְּבָעוֹת כִּבְנֵי צֹאן:<p dir="rtl">
<span dir="rtl" class="inlineHeader" id="a27_Psalms, פרק קיד, ז">ז</span>
מִלִּפְנֵי אָדוֹן חוּלִי אָרֶץ מִלִּפְנֵי אֱלוֹהַּ יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק קיד, ח">ח</span>
הַהֹפְכִי הַצּוּר אֲגַם מָיִם חַלָּמִישׁ לְמַעְיְנוֹ מָיִם: <B>(פ)</B><p dir="rtl">
<h3 dir="rtl" id="a27_Psalms, פרק קטו">פרק-קטו</h3><p dir="rtl">
<span dir="rtl" class="inlineHeader" id="a27_Psalms, פרק קטו, א">א</span>
לֹא לָנוּ יְהוָה לֹא לָנוּ כִּי לְשִׁמְךָ תֵּן כָּבוֹד עַל חַסְדְּךָ עַל אֲמִתֶּךָ:<p dir="rtl">
<span dir="rtl" class="inlineHeader" id="a27_Psalms, פרק קטו, ב">ב</span>
לָמָּה יֹאמְרוּ הַגּוֹיִם אַיֵּה נָא אֱלֹהֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קטו, ג">ג</span>
וֵאלֹהֵינוּ בַשָּׁמָיִם כֹּל אֲשֶׁר חָפֵץ עָשָׂה:<p dir="rtl">
<span dir="rtl" class="inlineHeader" id="a27_Psalms, פרק קטו, ד">ד</span>
עֲצַבֵּיהֶם כֶּסֶף וְזָהָב מַעֲשֵׂה יְדֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קטו, ה">ה</span>
פֶּה לָהֶם וְלֹא יְדַבֵּרוּ עֵינַיִם לָהֶם וְלֹא יִרְאוּ:<p dir="rtl">
<span dir="rtl" class="inlineHeader" id="a27_Psalms, פרק קטו, ו">ו</span>
אָזְנַיִם לָהֶם וְלֹא יִשְׁמָעוּ אַף לָהֶם וְלֹא יְרִיחוּן:<p dir="rtl">
<span dir="rtl" class="inlineHeader" id="a27_Psalms, פרק קטו, ז">ז</span>
יְדֵיהֶם וְלֹא יְמִישׁוּן רַגְלֵיהֶם וְלֹא יְהַלֵּכוּ לֹא יֶהְגּוּ בִּגְרוֹנָם:<p dir="rtl">
<span dir="rtl" class="inlineHeader" id="a27_Psalms, פרק קטו, ח">ח</span>
כְּמוֹהֶם יִהְיוּ עֹשֵׂיהֶם כֹּל אֲשֶׁר בֹּטֵחַ בָּהֶם:<p dir="rtl">
<span dir="rtl" class="inlineHeader" id="a27_Psalms, פרק קטו, ט">ט</span>
יִשְׂרָאֵל בְּטַח בַּיהוָה עֶזְרָם וּמָגִנָּם הוּא:<p dir="rtl">
<span dir="rtl" class="inlineHeader" id="a27_Psalms, פרק קטו, י">י</span>
בֵּית אַהֲרֹן בִּטְחוּ בַיהוָה עֶזְרָם וּמָגִנָּם הוּא:<p dir="rtl">
<span dir="rtl" class="inlineHeader" id="a27_Psalms, פרק קטו, יא">יא</span>
יִרְאֵי יְהוָה בִּטְחוּ בַיהוָה עֶזְרָם וּמָגִנָּם הוּא:<p dir="rtl">
<span dir="rtl" class="inlineHeader" id="a27_Psalms, פרק קטו, יב">יב</span>
יְהוָה זְכָרָנוּ יְבָרֵךְ יְבָרֵךְ אֶת בֵּית יִשְׂרָאֵל יְבָרֵךְ אֶת בֵּית אַהֲרֹן:<p dir="rtl">
<span dir="rtl" class="inlineHeader" id="a27_Psalms, פרק קטו, יג">יג</span>
יְבָרֵךְ יִרְאֵי יְהוָה הַקְּטַנִּים עִם הַגְּדֹלִים:<p dir="rtl">
<span dir="rtl" class="inlineHeader" id="a27_Psalms, פרק קטו, יד">יד</span>
יֹסֵף יְהוָה עֲלֵיכֶם עֲלֵיכֶם וְעַל בְּנֵיכֶם:<p dir="rtl">
<span dir="rtl" class="inlineHeader" id="a27_Psalms, פרק קטו, טו">טו</span>
בְּרוּכִים אַתֶּם לַיהוָה עֹשֵׂה שָׁמַיִם וָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קטו, טז">טז</span>
הַשָּׁמַיִם שָׁמַיִם לַיהוָה וְהָאָרֶץ נָתַן לִבְנֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קטו, יז">יז</span>
לֹא הַמֵּתִים יְהַלְלוּ יָהּ וְלֹא כָּל יֹרְדֵי דוּמָה:<p dir="rtl">
<span dir="rtl" class="inlineHeader" id="a27_Psalms, פרק קטו, יח">יח</span>
וַאֲנַחְנוּ נְבָרֵךְ יָהּ מֵעַתָּה וְעַד עוֹלָם הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קטז">פרק-קטז</h3><p dir="rtl">
<span dir="rtl" class="inlineHeader" id="a27_Psalms, פרק קטז, א">א</span>
אָהַבְתִּי כִּי יִשְׁמַע יְהוָה אֶת קוֹלִי תַּחֲנוּנָי:<p dir="rtl">
<span dir="rtl" class="inlineHeader" id="a27_Psalms, פרק קטז, ב">ב</span>
כִּי הִטָּה אָזְנוֹ לִי וּבְיָמַי אֶקְרָא:<p dir="rtl">
<span dir="rtl" class="inlineHeader" id="a27_Psalms, פרק קטז, ג">ג</span>
אֲפָפוּנִי חֶבְלֵי מָוֶת וּמְצָרֵי שְׁאוֹל מְצָאוּנִי צָרָה וְיָגוֹן אֶמְצָא:<p dir="rtl">
<span dir="rtl" class="inlineHeader" id="a27_Psalms, פרק קטז, ד">ד</span>
וּבְשֵׁם יְהוָה אֶקְרָא אָנָּה יְהוָה מַלְּטָה נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קטז, ה">ה</span>
חַנּוּן יְהוָֹה וְצַדִּיק וֵאלֹהֵינוּ מְרַחֵם:<p dir="rtl">
<span dir="rtl" class="inlineHeader" id="a27_Psalms, פרק קטז, ו">ו</span>
שֹׁמֵר פְּתָאיִם יְהוָֹה דַּלּוֹתִי וְלִי יְהוֹשִׁיעַ:<p dir="rtl">
<span dir="rtl" class="inlineHeader" id="a27_Psalms, פרק קטז, ז">ז</span>
שׁוּבִי נַפְשִׁי לִמְנוּחָיְכִי כִּי יְהוָה גָּמַל עָלָיְכִי:<p dir="rtl">
<span dir="rtl" class="inlineHeader" id="a27_Psalms, פרק קטז, ח">ח</span>
כִּי חִלַּצְתָּ נַפְשִׁי מִמָּוֶת אֶת עֵינִי מִן דִּמְעָה אֶת רַגְלִי מִדֶּחִי:<p dir="rtl">
<span dir="rtl" class="inlineHeader" id="a27_Psalms, פרק קטז, ט">ט</span>
אֶתְהַלֵּךְ לִפְנֵי יְהוָה בְּאַרְצוֹת הַחַיִּים:<p dir="rtl">
<span dir="rtl" class="inlineHeader" id="a27_Psalms, פרק קטז, י">י</span>
הֶאֱמַנְתִּי כִּי אֲדַבֵּר אֲנִי עָנִיתִי מְאֹד:<p dir="rtl">
<span dir="rtl" class="inlineHeader" id="a27_Psalms, פרק קטז, יא">יא</span>
אֲנִי אָמַרְתִּי בְחָפְזִי כָּל הָאָדָם כֹּזֵב:<p dir="rtl">
<span dir="rtl" class="inlineHeader" id="a27_Psalms, פרק קטז, יב">יב</span>
מָה אָשִׁיב לַיהוָה כָּל תַּגְמוּלוֹהִי עָלָי:<p dir="rtl">
<span dir="rtl" class="inlineHeader" id="a27_Psalms, פרק קטז, יג">יג</span>
כּוֹס יְשׁוּעוֹת אֶשָּׂא וּבְשֵׁם יְהוָה אֶקְרָא:<p dir="rtl">
<span dir="rtl" class="inlineHeader" id="a27_Psalms, פרק קטז, יד">יד</span>
נְדָרַי לַיהוָה אֲשַׁלֵּם נֶגְדָה נָּא לְכָל עַמּוֹ:<p dir="rtl">
<span dir="rtl" class="inlineHeader" id="a27_Psalms, פרק קטז, טו">טו</span>
יָקָר בְּעֵינֵי יְהוָה הַמָּוְתָה לַחֲסִידָיו:<p dir="rtl">
<span dir="rtl" class="inlineHeader" id="a27_Psalms, פרק קטז, טז">טז</span>
אָנָּה יְהוָה כִּי אֲנִי עַבְדֶּךָ אֲנִי עַבְדְּךָ בֶּן אֲמָתֶךָ פִּתַּחְתָּ לְמוֹסֵרָי:<p dir="rtl">
<span dir="rtl" class="inlineHeader" id="a27_Psalms, פרק קטז, יז">יז</span>
לְךָ אֶזְבַּח זֶבַח תּוֹדָה וּבְשֵׁם יְהוָה אֶקְרָא:<p dir="rtl">
<span dir="rtl" class="inlineHeader" id="a27_Psalms, פרק קטז, יח">יח</span>
נְדָרַי לַיהוָה אֲשַׁלֵּם נֶגְדָה נָּא לְכָל עַמּוֹ:<p dir="rtl">
<span dir="rtl" class="inlineHeader" id="a27_Psalms, פרק קטז, יט">יט</span>
בְּחַצְרוֹת בֵּית יְהוָה בְּתוֹכֵכִי יְרוּשָׁלִָם הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קיז">פרק-קיז</h3><p dir="rtl">
<span dir="rtl" class="inlineHeader" id="a27_Psalms, פרק קיז, א">א</span>
הַלְלוּ אֶת יְהוָה כָּל גּוֹיִם שַׁבְּחוּהוּ כָּל הָאֻמִּים:<p dir="rtl">
<span dir="rtl" class="inlineHeader" id="a27_Psalms, פרק קיז, ב">ב</span>
כִּי גָבַר עָלֵינוּ חַסְדּוֹ וֶאֱמֶת יְהוָה לְעוֹלָם הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קיח">פרק-קיח</h3><p dir="rtl">
<span dir="rtl" class="inlineHeader" id="a27_Psalms, פרק קיח, א">א</span>
הוֹדוּ לַיהוָה כִּי טוֹב כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, ב">ב</span>
יֹאמַר נָא יִשְׂרָאֵל כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, ג">ג</span>
יֹאמְרוּ נָא בֵית אַהֲרֹן כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, ד">ד</span>
יֹאמְרוּ נָא יִרְאֵי יְהוָה כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, ה">ה</span>
מִן הַמֵּצַר קָרָאתִי יָּהּ עָנָנִי בַמֶּרְחָב יָהּ:<p dir="rtl">
<span dir="rtl" class="inlineHeader" id="a27_Psalms, פרק קיח, ו">ו</span>
יְהוָה לִי לֹא אִירָא מַה יַּעֲשֶׂה לִי אָדָם:<p dir="rtl">
<span dir="rtl" class="inlineHeader" id="a27_Psalms, פרק קיח, ז">ז</span>
יְהוָה לִי בְּעֹזְרָי וַאֲנִי אֶרְאֶה בְשֹׂנְאָי:<p dir="rtl">
<span dir="rtl" class="inlineHeader" id="a27_Psalms, פרק קיח, ח">ח</span>
טוֹב לַחֲסוֹת בַּיהוָה מִבְּטֹחַ בָּאָדָם:<p dir="rtl">
<span dir="rtl" class="inlineHeader" id="a27_Psalms, פרק קיח, ט">ט</span>
טוֹב לַחֲסוֹת בַּיהוָה מִבְּטֹחַ בִּנְדִיבִים:<p dir="rtl">
<span dir="rtl" class="inlineHeader" id="a27_Psalms, פרק קיח, י">י</span>
כָּל גּוֹיִם סְבָבוּנִי בְּשֵׁם יְהוָה כִּי אֲמִילַם:<p dir="rtl">
<span dir="rtl" class="inlineHeader" id="a27_Psalms, פרק קיח, יא">יא</span>
סַבּוּנִי גַם סְבָבוּנִי בְּשֵׁם יְהוָה כִּי אֲמִילַם:<p dir="rtl">
<span dir="rtl" class="inlineHeader" id="a27_Psalms, פרק קיח, יב">יב</span>
סַבּוּנִי כִדְבוֹרִים דֹּעֲכוּ כְּאֵשׁ קוֹצִים בְּשֵׁם יְהוָה כִּי אֲמִילַם:<p dir="rtl">
<span dir="rtl" class="inlineHeader" id="a27_Psalms, פרק קיח, יג">יג</span>
דַּחֹה דְחִיתַנִי לִנְפֹּל וַיהוָה עֲזָרָנִי:<p dir="rtl">
<span dir="rtl" class="inlineHeader" id="a27_Psalms, פרק קיח, יד">יד</span>
עָזִּי וְזִמְרָת יָהּ וַיְהִי לִי לִישׁוּעָה:<p dir="rtl">
<span dir="rtl" class="inlineHeader" id="a27_Psalms, פרק קיח, טו">טו</span>
קוֹל רִנָּה וִישׁוּעָה בְּאָהֳלֵי צַדִּיקִים יְמִין יְהוָה עֹשָׂה חָיִל:<p dir="rtl">
<span dir="rtl" class="inlineHeader" id="a27_Psalms, פרק קיח, טז">טז</span>
יְמִין יְהוָה רוֹמֵמָה יְמִין יְהוָה עֹשָׂה חָיִל:<p dir="rtl">
<span dir="rtl" class="inlineHeader" id="a27_Psalms, פרק קיח, יז">יז</span>
לֹא אָמוּת כִּי אֶחְיֶה וַאֲסַפֵּר מַעֲשֵׂי יָהּ:<p dir="rtl">
<span dir="rtl" class="inlineHeader" id="a27_Psalms, פרק קיח, יח">יח</span>
יַסֹּר יִסְּרַנִּי יָּהּ וְלַמָּוֶת לֹא נְתָנָנִי:<p dir="rtl">
<span dir="rtl" class="inlineHeader" id="a27_Psalms, פרק קיח, יט">יט</span>
פִּתְחוּ לִי שַׁעֲרֵי צֶדֶק אָבֹא בָם אוֹדֶה יָהּ:<p dir="rtl">
<span dir="rtl" class="inlineHeader" id="a27_Psalms, פרק קיח, כ">כ</span>
זֶה הַשַּׁעַר לַיהוָה צַדִּיקִים יָבֹאוּ בוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, כא">כא</span>
אוֹדְךָ כִּי עֲנִיתָנִי וַתְּהִי לִי לִישׁוּעָה:<p dir="rtl">
<span dir="rtl" class="inlineHeader" id="a27_Psalms, פרק קיח, כב">כב</span>
אֶבֶן מָאֲסוּ הַבּוֹנִים הָיְתָה לְרֹאשׁ פִּנָּה:<p dir="rtl">
<span dir="rtl" class="inlineHeader" id="a27_Psalms, פרק קיח, כג">כג</span>
מֵאֵת יְהוָה הָיְתָה זֹּאת הִיא נִפְלָאת בְּעֵינֵינוּ:<p dir="rtl">
<span dir="rtl" class="inlineHeader" id="a27_Psalms, פרק קיח, כד">כד</span>
זֶה הַיּוֹם עָשָׂה יְהוָה נָגִילָה וְנִשְׂמְחָה בוֹ:<p dir="rtl">
<span dir="rtl" class="inlineHeader" id="a27_Psalms, פרק קיח, כה">כה</span>
אָנָּא יְהוָה הוֹשִׁיעָה נָּא אָנָּא יְהוָה הַצְלִיחָה נָּא:<p dir="rtl">
<span dir="rtl" class="inlineHeader" id="a27_Psalms, פרק קיח, כו">כו</span>
בָּרוּךְ הַבָּא בְּשֵׁם יְהוָה בֵּרַכְנוּכֶם מִבֵּית יְהוָה:<p dir="rtl">
<span dir="rtl" class="inlineHeader" id="a27_Psalms, פרק קיח, כז">כז</span>
אֵל יְהוָה וַיָּאֶר לָנוּ אִסְרוּ חַג בַּעֲבֹתִים עַד קַרְנוֹת הַמִּזְבֵּחַ:<p dir="rtl">
<span dir="rtl" class="inlineHeader" id="a27_Psalms, פרק קיח, כח">כח</span>
אֵלִי אַתָּה וְאוֹדֶךָּ אֱלֹהַי אֲרוֹמְמֶךָּ:<p dir="rtl">
<span dir="rtl" class="inlineHeader" id="a27_Psalms, פרק קיח, כט">כט</span>
הוֹדוּ לַיהוָה כִּי טוֹב כִּי לְעוֹלָם חַסְדּוֹ: <B>(פ)</B><p dir="rtl">
<h3 dir="rtl" id="a27_Psalms, פרק קיט">פרק-קיט</h3><p dir="rtl">
<span dir="rtl" class="inlineHeader" id="a27_Psalms, פרק קיט, א">א</span>
אַשְׁרֵי תְמִימֵי דָרֶךְ הַהֹלְכִים בְּתוֹרַת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קיט, ב">ב</span>
אַשְׁרֵי נֹצְרֵי עֵדֹתָיו בְּכָל לֵב יִדְרְשׁוּהוּ:<p dir="rtl">
<span dir="rtl" class="inlineHeader" id="a27_Psalms, פרק קיט, ג">ג</span>
אַף לֹא פָעֲלוּ עַוְלָה בִּדְרָכָיו הָלָכוּ:<p dir="rtl">
<span dir="rtl" class="inlineHeader" id="a27_Psalms, פרק קיט, ד">ד</span>
אַתָּה צִוִּיתָה פִקֻּדֶיךָ לִשְׁמֹר מְאֹד:<p dir="rtl">
<span dir="rtl" class="inlineHeader" id="a27_Psalms, פרק קיט, ה">ה</span>
אַחֲלַי יִכֹּנוּ דְרָכָי לִשְׁמֹר חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, ו">ו</span>
אָז לֹא אֵבוֹשׁ בְּהַבִּיטִי אֶל כָּל מִצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, ז">ז</span>
אוֹדְךָ בְּיֹשֶׁר לֵבָב בְּלָמְדִי מִשְׁפְּטֵי צִדְקֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, ח">ח</span>
אֶת חֻקֶּיךָ אֶשְׁמֹר אַל תַּעַזְבֵנִי עַד מְאֹד: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, ט">ט</span>
בַּמֶּה יְזַכֶּה נַּעַר אֶת אָרְחוֹ לִשְׁמֹר כִּדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, י">י</span>
בְּכָל לִבִּי דְרַשְׁתִּיךָ אַל תַּשְׁגֵּנִי מִמִּצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, יא">יא</span>
בְּלִבִּי צָפַנְתִּי אִמְרָתֶךָ לְמַעַן לֹא אֶחֱטָא לָךְ:<p dir="rtl">
<span dir="rtl" class="inlineHeader" id="a27_Psalms, פרק קיט, יב">יב</span>
בָּרוּךְ אַתָּה יְהוָה לַמְּדֵנִי חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, יג">יג</span>
בִּשְׂפָתַי סִפַּרְתִּי כֹּל מִשְׁפְּטֵי פִיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, יד">יד</span>
בְּדֶרֶךְ עֵדְוֹתֶיךָ שַׂשְׂתִּי כְּעַל כָּל הוֹן:<p dir="rtl">
<span dir="rtl" class="inlineHeader" id="a27_Psalms, פרק קיט, טו">טו</span>
בְּפִקֻּדֶיךָ אָשִׂיחָה וְאַבִּיטָה אֹרְחֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, טז">טז</span>
בְּחֻקֹּתֶיךָ אֶשְׁתַּעֲשָׁע לֹא אֶשְׁכַּח דְּבָרֶךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, יז">יז</span>
גְּמֹל עַל עַבְדְּךָ אֶחְיֶה וְאֶשְׁמְרָה דְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, יח">יח</span>
גַּל עֵינַי וְאַבִּיטָה נִפְלָאוֹת מִתּוֹרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, יט">יט</span>
גֵּר אָנֹכִי בָאָרֶץ אַל תַּסְתֵּר מִמֶּנִּי מִצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כ">כ</span>
גָּרְסָה נַפְשִׁי לְתַאֲבָה אֶל מִשְׁפָּטֶיךָ בְכָל עֵת:<p dir="rtl">
<span dir="rtl" class="inlineHeader" id="a27_Psalms, פרק קיט, כא">כא</span>
גָּעַרְתָּ זֵדִים אֲרוּרִים הַשֹּׁגִים מִמִּצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כב">כב</span>
גַּל מֵעָלַי חֶרְפָּה וָבוּז כִּי עֵדֹתֶיךָ נָצָרְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, כג">כג</span>
גַּם יָשְׁבוּ שָׂרִים בִּי נִדְבָּרוּ עַבְדְּךָ יָשִׂיחַ בְּחֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כד">כד</span>
גַּם עֵדֹתֶיךָ שַׁעֲשֻׁעָי אַנְשֵׁי עֲצָתִי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, כה">כה</span>
דָּבְקָה לֶעָפָר נַפְשִׁי חַיֵּנִי כִּדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כו">כו</span>
דְּרָכַי סִפַּרְתִּי וַתַּעֲנֵנִי לַמְּדֵנִי חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כז">כז</span>
דֶּרֶךְ פִּקּוּדֶיךָ הֲבִינֵנִי וְאָשִׂיחָה בְּנִפְלְאוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כח">כח</span>
דָּלְפָה נַפְשִׁי מִתּוּגָה קַיְּמֵנִי כִּדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, כט">כט</span>
דֶּרֶךְ שֶׁקֶר הָסֵר מִמֶּנִּי וְתוֹרָתְךָ חָנֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, ל">ל</span>
דֶּרֶךְ אֱמוּנָה בָחָרְתִּי מִשְׁפָּטֶיךָ שִׁוִּיתִי:<p dir="rtl">
<span dir="rtl" class="inlineHeader" id="a27_Psalms, פרק קיט, לא">לא</span>
דָּבַקְתִּי בְעֵדְוֹתֶיךָ יְהוָה אַל תְּבִישֵׁנִי:<p dir="rtl">
<span dir="rtl" class="inlineHeader" id="a27_Psalms, פרק קיט, לב">לב</span>
דֶּרֶךְ מִצְוֹתֶיךָ אָרוּץ כִּי תַרְחִיב לִבִּי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, לג">לג</span>
הוֹרֵנִי יְהוָה דֶּרֶךְ חֻקֶּיךָ וְאֶצְּרֶנָּה עֵקֶב:<p dir="rtl">
<span dir="rtl" class="inlineHeader" id="a27_Psalms, פרק קיט, לד">לד</span>
הֲבִינֵנִי וְאֶצְּרָה תוֹרָתֶךָ וְאֶשְׁמְרֶנָּה בְכָל לֵב:<p dir="rtl">
<span dir="rtl" class="inlineHeader" id="a27_Psalms, פרק קיט, לה">לה</span>
הַדְרִיכֵנִי בִּנְתִיב מִצְוֹתֶיךָ כִּי בוֹ חָפָצְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, לו">לו</span>
הַט לִבִּי אֶל עֵדְוֹתֶיךָ וְאַל אֶל בָּצַע:<p dir="rtl">
<span dir="rtl" class="inlineHeader" id="a27_Psalms, פרק קיט, לז">לז</span>
הַעֲבֵר עֵינַי מֵרְאוֹת שָׁוְא בִּדְרָכֶךָ חַיֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, לח">לח</span>
הָקֵם לְעַבְדְּךָ אִמְרָתֶךָ אֲשֶׁר לְיִרְאָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, לט">לט</span>
הַעֲבֵר חֶרְפָּתִי אֲשֶׁר יָגֹרְתִּי כִּי מִשְׁפָּטֶיךָ טוֹבִים:<p dir="rtl">
<span dir="rtl" class="inlineHeader" id="a27_Psalms, פרק קיט, מ">מ</span>
הִנֵּה תָּאַבְתִּי לְפִקֻּדֶיךָ בְּצִדְקָתְךָ חַיֵּנִי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, מא">מא</span>
וִיבֹאֻנִי חֲסָדֶךָ יְהוָה תְּשׁוּעָתְךָ כְּאִמְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, מב">מב</span>
וְאֶעֱנֶה חֹרְפִי דָבָר כִּי בָטַחְתִּי בִּדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, מג">מג</span>
וְאַל תַּצֵּל מִפִּי דְבַר אֱמֶת עַד מְאֹד כִּי לְמִשְׁפָּטֶךָ יִחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, מד">מד</span>
וְאֶשְׁמְרָה תוֹרָתְךָ תָמִיד לְעוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק קיט, מה">מה</span>
וְאֶתְהַלְּכָה בָרְחָבָה כִּי פִקֻּדֶיךָ דָרָשְׁתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, מו">מו</span>
וַאֲדַבְּרָה בְעֵדֹתֶיךָ נֶגֶד מְלָכִים וְלֹא אֵבוֹשׁ:<p dir="rtl">
<span dir="rtl" class="inlineHeader" id="a27_Psalms, פרק קיט, מז">מז</span>
וְאֶשְׁתַּעֲשַׁע בְּמִצְוֹתֶיךָ אֲשֶׁר אָהָבְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, מח">מח</span>
וְאֶשָּׂא כַפַּי אֶל מִצְוֹתֶיךָ אֲשֶׁר אָהָבְתִּי וְאָשִׂיחָה בְחֻקֶּיךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, מט">מט</span>
זְכֹר דָּבָר לְעַבְדֶּךָ עַל אֲשֶׁר יִחַלְתָּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, נ">נ</span>
זֹאת נֶחָמָתִי בְעָנְיִי כִּי אִמְרָתְךָ חִיָּתְנִי:<p dir="rtl">
<span dir="rtl" class="inlineHeader" id="a27_Psalms, פרק קיט, נא">נא</span>
זֵדִים הֱלִיצֻנִי עַד מְאֹד מִתּוֹרָתְךָ לֹא נָטִיתִי:<p dir="rtl">
<span dir="rtl" class="inlineHeader" id="a27_Psalms, פרק קיט, נב">נב</span>
זָכַרְתִּי מִשְׁפָּטֶיךָ מֵעוֹלָם יְהוָה וָאֶתְנֶחָם:<p dir="rtl">
<span dir="rtl" class="inlineHeader" id="a27_Psalms, פרק קיט, נג">נג</span>
זַלְעָפָה אֲחָזַתְנִי מֵרְשָׁעִים עֹזְבֵי תּוֹרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, נד">נד</span>
זְמִרוֹת הָיוּ לִי חֻקֶּיךָ בְּבֵית מְגוּרָי:<p dir="rtl">
<span dir="rtl" class="inlineHeader" id="a27_Psalms, פרק קיט, נה">נה</span>
זָכַרְתִּי בַלַּיְלָה שִׁמְךָ יְהוָה וָאֶשְׁמְרָה תּוֹרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, נו">נו</span>
זֹאת הָיְתָה לִּי כִּי פִקֻּדֶיךָ נָצָרְתִּי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, נז">נז</span>
חֶלְקִי יְהוָה אָמַרְתִּי לִשְׁמֹר דְּבָרֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, נח">נח</span>
חִלִּיתִי פָנֶיךָ בְכָל לֵב חָנֵּנִי כְּאִמְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, נט">נט</span>
חִשַּׁבְתִּי דְרָכָי וָאָשִׁיבָה רַגְלַי אֶל עֵדֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, ס">ס</span>
חַשְׁתִּי וְלֹא הִתְמַהְמָהְתִּי לִשְׁמֹר מִצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, סא">סא</span>
חֶבְלֵי רְשָׁעִים עִוְּדֻנִי תּוֹרָתְךָ לֹא שָׁכָחְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, סב">סב</span>
חֲצוֹת לַיְלָה אָקוּם לְהוֹדוֹת לָךְ עַל מִשְׁפְּטֵי צִדְקֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, סג">סג</span>
חָבֵר אָנִי לְכָל אֲשֶׁר יְרֵאוּךָ וּלְשֹׁמְרֵי פִּקּוּדֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, סד">סד</span>
חַסְדְּךָ יְהוָה מָלְאָה הָאָרֶץ חֻקֶּיךָ לַמְּדֵנִי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, סה">סה</span>
טוֹב עָשִׂיתָ עִם עַבְדְּךָ יְהוָה כִּדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, סו">סו</span>
טוּב טַעַם וָדַעַת לַמְּדֵנִי כִּי בְמִצְוֹתֶיךָ הֶאֱמָנְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, סז">סז</span>
טֶרֶם אֶעֱנֶה אֲנִי שֹׁגֵג וְעַתָּה אִמְרָתְךָ שָׁמָרְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, סח">סח</span>
טוֹב אַתָּה וּמֵטִיב לַמְּדֵנִי חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, סט">סט</span>
טָפְלוּ עָלַי שֶׁקֶר זֵדִים אֲנִי בְּכָל לֵב אֱצֹּר פִּקּוּדֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, ע">ע</span>
טָפַשׁ כַּחֵלֶב לִבָּם אֲנִי תּוֹרָתְךָ שִׁעֲשָׁעְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, עא">עא</span>
טוֹב לִי כִי עֻנֵּיתִי לְמַעַן אֶלְמַד חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, עב">עב</span>
טוֹב לִי תוֹרַת פִּיךָ מֵאַלְפֵי זָהָב וָכָסֶף: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, עג">עג</span>
יָדֶיךָ עָשׂוּנִי וַיְכוֹנְנוּנִי הֲבִינֵנִי וְאֶלְמְדָה מִצְוֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, עד">עד</span>
יְרֵאֶיךָ יִרְאוּנִי וְיִשְׂמָחוּ כִּי לִדְבָרְךָ יִחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, עה">עה</span>
יָדַעְתִּי יְהוָה כִּי צֶדֶק מִשְׁפָּטֶיךָ וֶאֱמוּנָה עִנִּיתָנִי:<p dir="rtl">
<span dir="rtl" class="inlineHeader" id="a27_Psalms, פרק קיט, עו">עו</span>
יְהִי נָא חַסְדְּךָ לְנַחֲמֵנִי כְּאִמְרָתְךָ לְעַבְדֶּךָ:<p dir="rtl">
<span dir="rtl" class="inlineHeader" id="a27_Psalms, פרק קיט, עז">עז</span>
יְבֹאוּנִי רַחֲמֶיךָ וְאֶחְיֶה כִּי תוֹרָתְךָ שַׁעֲשֻׁעָי:<p dir="rtl">
<span dir="rtl" class="inlineHeader" id="a27_Psalms, פרק קיט, עח">עח</span>
יֵבֹשׁוּ זֵדִים כִּי שֶׁקֶר עִוְּתוּנִי אֲנִי אָשִׂיחַ בְּפִקּוּדֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, עט">עט</span>
יָשׁוּבוּ לִי יְרֵאֶיךָ (וידעו) וְיֹדְעֵי עֵדֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, פ">פ</span>
יְהִי לִבִּי תָמִים בְּחֻקֶּיךָ לְמַעַן לֹא אֵבוֹשׁ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, פא">פא</span>
כָּלְתָה לִתְשׁוּעָתְךָ נַפְשִׁי לִדְבָרְךָ יִחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, פב">פב</span>
כָּלוּ עֵינַי לְאִמְרָתֶךָ לֵאמֹר מָתַי תְּנַחֲמֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, פג">פג</span>
כִּי הָיִיתִי כְּנֹאד בְּקִיטוֹר חֻקֶּיךָ לֹא שָׁכָחְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, פד">פד</span>
כַּמָּה יְמֵי עַבְדֶּךָ מָתַי תַּעֲשֶׂה בְרֹדְפַי מִשְׁפָּט:<p dir="rtl">
<span dir="rtl" class="inlineHeader" id="a27_Psalms, פרק קיט, פה">פה</span>
כָּרוּ לִי זֵדִים שִׁיחוֹת אֲשֶׁר לֹא כְתוֹרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, פו">פו</span>
כָּל מִצְוֹתֶיךָ אֱמוּנָה שֶׁקֶר רְדָפוּנִי עָזְרֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, פז">פז</span>
כִּמְעַט כִּלּוּנִי בָאָרֶץ וַאֲנִי לֹא עָזַבְתִּי פִקֻּודֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, פח">פח</span>
כְּחַסְדְּךָ חַיֵּנִי וְאֶשְׁמְרָה עֵדוּת פִּיךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, פט">פט</span>
לְעוֹלָם יְהוָה דְּבָרְךָ נִצָּב בַּשָּׁמָיִם:<p dir="rtl">
<span dir="rtl" class="inlineHeader" id="a27_Psalms, פרק קיט, צ">צ</span>
לְדֹר וָדֹר אֱמוּנָתֶךָ כּוֹנַנְתָּ אֶרֶץ וַתַּעֲמֹד:<p dir="rtl">
<span dir="rtl" class="inlineHeader" id="a27_Psalms, פרק קיט, צא">צא</span>
לְמִשְׁפָּטֶיךָ עָמְדוּ הַיּוֹם כִּי הַכֹּל עֲבָדֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, צב">צב</span>
לוּלֵי תוֹרָתְךָ שַׁעֲשֻׁעָי אָז אָבַדְתִּי בְעָנְיִי:<p dir="rtl">
<span dir="rtl" class="inlineHeader" id="a27_Psalms, פרק קיט, צג">צג</span>
לְעוֹלָם לֹא אֶשְׁכַּח פִּקּוּדֶיךָ כִּי בָם חִיִּיתָנִי:<p dir="rtl">
<span dir="rtl" class="inlineHeader" id="a27_Psalms, פרק קיט, צד">צד</span>
לְךָ אֲנִי הוֹשִׁיעֵנִי כִּי פִקּוּדֶיךָ דָרָשְׁתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, צה">צה</span>
לִי קִוּוּ רְשָׁעִים לְאַבְּדֵנִי עֵדֹתֶיךָ אֶתְבּוֹנָן:<p dir="rtl">
<span dir="rtl" class="inlineHeader" id="a27_Psalms, פרק קיט, צו">צו</span>
לְכָל תִּכְלָה רָאִיתִי קֵץ רְחָבָה מִצְוָתְךָ מְאֹד: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, צז">צז</span>
מָה אָהַבְתִּי תוֹרָתֶךָ כָּל הַיּוֹם הִיא שִׂיחָתִי:<p dir="rtl">
<span dir="rtl" class="inlineHeader" id="a27_Psalms, פרק קיט, צח">צח</span>
מֵאֹיְבַי תְּחַכְּמֵנִי מִצְוֹתֶךָ כִּי לְעוֹלָם הִיא לִי:<p dir="rtl">
<span dir="rtl" class="inlineHeader" id="a27_Psalms, פרק קיט, צט">צט</span>
מִכָּל מְלַמְּדַי הִשְׂכַּלְתִּי כִּי עֵדְוֹתֶיךָ שִׂיחָה לִֿי:<p dir="rtl">
<span dir="rtl" class="inlineHeader" id="a27_Psalms, פרק קיט, ק">ק</span>
מִזְּקֵנִים אֶתְבּוֹנָן כִּי פִקּוּדֶיךָ נָצָרְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קא">קא</span>
מִכָּל אֹרַח רָע כָּלִאתִי רַגְלָי לְמַעַן אֶשְׁמֹר דְּבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קב">קב</span>
מִמִּשְׁפָּטֶיךָ לֹא סָרְתִּי כִּי אַתָּה הוֹרֵתָנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קג">קג</span>
מַה נִּמְלְצוּ לְחִכִּי אִמְרָתֶךָ מִדְּבַשׁ לְפִי:<p dir="rtl">
<span dir="rtl" class="inlineHeader" id="a27_Psalms, פרק קיט, קד">קד</span>
מִפִּקּוּדֶיךָ אֶתְבּוֹנָן עַל כֵּן שָׂנֵאתִי כָּל אֹרַח שָׁקֶר: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קה">קה</span>
נֵר לְרַגְלִי דְבָרֶךָ וְאוֹר לִנְתִיבָתִי:<p dir="rtl">
<span dir="rtl" class="inlineHeader" id="a27_Psalms, פרק קיט, קו">קו</span>
נִשְׁבַּעְתִּי וָאֲקַיֵּמָה לִשְׁמֹר מִשְׁפְּטֵי צִדְקֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קז">קז</span>
נַעֲנֵיתִי עַד מְאֹד יְהוָה חַיֵּנִי כִדְבָרֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קח">קח</span>
נִדְבוֹת פִּי רְצֵה נָא יְהוָה וּמִשְׁפָּטֶיךָ לַמְּדֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קט">קט</span>
נַפְשִׁי בְכַפִּי תָמִיד וְתוֹרָתְךָ לֹא שָׁכָחְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קי">קי</span>
נָתְנוּ רְשָׁעִים פַּח לִי וּמִפִּקּוּדֶיךָ לֹא תָעִיתִי:<p dir="rtl">
<span dir="rtl" class="inlineHeader" id="a27_Psalms, פרק קיט, קיא">קיא</span>
נָחַלְתִּי עֵדְוֹתֶיךָ לְעוֹלָם כִּי שְׂשׂוֹן לִבִּי הֵמָּה:<p dir="rtl">
<span dir="rtl" class="inlineHeader" id="a27_Psalms, פרק קיט, קיב">קיב</span>
נָטִיתִי לִבִּי לַעֲשׂוֹת חֻקֶּיךָ לְעוֹלָם עֵקֶב: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קיג">קיג</span>
סֵעֲפִים שָׂנֵאתִי וְתוֹרָתְךָ אָהָבְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קיד">קיד</span>
סִתְרִי וּמָגִנִּי אָתָּה לִדְבָרְךָ יִחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קטו">קטו</span>
סוּרוּ מִמֶּנִּי מְרֵעִים וְאֶצְּרָה מִצְוֹת אֱלֹהָי:<p dir="rtl">
<span dir="rtl" class="inlineHeader" id="a27_Psalms, פרק קיט, קטז">קטז</span>
סָמְכֵנִי כְאִמְרָתְךָ וְאֶחְיֶה וְאַל תְּבִישֵׁנִי מִשִּׂבְרִי:<p dir="rtl">
<span dir="rtl" class="inlineHeader" id="a27_Psalms, פרק קיט, קיז">קיז</span>
סְעָדֵנִי וְאִוָּשֵׁעָה וְאֶשְׁעָה בְחֻקֶּיךָ תָמִיד:<p dir="rtl">
<span dir="rtl" class="inlineHeader" id="a27_Psalms, פרק קיט, קיח">קיח</span>
סָלִיתָ כָּל שׁוֹגִים מֵחֻקֶּיךָ כִּי שֶׁקֶר תַּרְמִיתָם:<p dir="rtl">
<span dir="rtl" class="inlineHeader" id="a27_Psalms, פרק קיט, קיט">קיט</span>
סִגִים הִשְׁבַּתָּ כָל רִשְׁעֵי אָרֶץ לָכֵן אָהַבְתִּי עֵדֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קכ">קכ</span>
סָמַר מִפַּחְדְּךָ בְשָׂרִי וּמִמִּשְׁפָּטֶיךָ יָרֵאתִי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קכא">קכא</span>
עָשִׂיתִי מִשְׁפָּט וָצֶדֶק בַּל תַּנִּיחֵנִי לְעֹשְׁקָי:<p dir="rtl">
<span dir="rtl" class="inlineHeader" id="a27_Psalms, פרק קיט, קכב">קכב</span>
עֲרֹב עַבְדְּךָ לְטוֹב אַל יַעַשְׁקֻנִי זֵדִים:<p dir="rtl">
<span dir="rtl" class="inlineHeader" id="a27_Psalms, פרק קיט, קכג">קכג</span>
עֵינַי כָּלוּ לִישׁוּעָתֶךָ וּלְאִמְרַת צִדְקֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קכד">קכד</span>
עֲשֵׂה עִם עַבְדְּךָ כְחַסְדֶּךָ וְחֻקֶּיךָ לַמְּדֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קכה">קכה</span>
עַבְדְּךָ אָנִי הֲבִינֵנִי וְאֵדְעָה עֵדֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קכו">קכו</span>
עֵת לַעֲשׂוֹת לַיהוָה הֵפֵרוּ תּוֹרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קכז">קכז</span>
עַל כֵּן אָהַבְתִּי מִצְוֹתֶיךָ מִזָּהָב וּמִפָּז:<p dir="rtl">
<span dir="rtl" class="inlineHeader" id="a27_Psalms, פרק קיט, קכח">קכח</span>
עַל כֵּן כָּל פִּקּוּדֵי כֹל יִשָּׁרְתִּי כָּל אֹרַח שֶׁקֶר שָׂנֵאתִי: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קכט">קכט</span>
פְּלָאוֹת עֵדְוֹתֶיךָ עַל כֵּן נְצָרָתַם נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קיט, קל">קל</span>
פֵּתַח דְּבָרֶיךָ יָאִיר מֵבִין פְּתָיִים:<p dir="rtl">
<span dir="rtl" class="inlineHeader" id="a27_Psalms, פרק קיט, קלא">קלא</span>
פִּי פָעַרְתִּי וָאֶשְׁאָפָה כִּי לְמִצְוֹתֶיךָ יָאָבְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קלב">קלב</span>
פְּנֵה אֵלַי וְחָנֵּנִי כְּמִשְׁפָּט לְאֹהֲבֵי שְׁמֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קלג">קלג</span>
פְּעָמַי הָכֵן בְּאִמְרָתֶךָ וְאַל תַּשְׁלֶט בִּי כָל אָוֶן:<p dir="rtl">
<span dir="rtl" class="inlineHeader" id="a27_Psalms, פרק קיט, קלד">קלד</span>
פְּדֵנִי מֵעֹשֶׁק אָדָם וְאֶשְׁמְרָה פִּקּוּדֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קלה">קלה</span>
פָּנֶיךָ הָאֵר בְּעַבְדֶּךָ וְלַמְּדֵנִי אֶת חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קלו">קלו</span>
פַּלְגֵי מַיִם יָרְדוּ עֵינָי עַל לֹא שָׁמְרוּ תוֹרָתֶךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קלז">קלז</span>
צַדִּיק אַתָּה יְהוָה וְיָשָׁר מִשְׁפָּטֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קלח">קלח</span>
צִוִּיתָ צֶדֶק עֵדֹתֶיךָ וֶאֱמוּנָה מְאֹד:<p dir="rtl">
<span dir="rtl" class="inlineHeader" id="a27_Psalms, פרק קיט, קלט">קלט</span>
צִמְּתַתְנִי קִנְאָתִי כִּי שָׁכְחוּ דְבָרֶיךָ צָרָי:<p dir="rtl">
<span dir="rtl" class="inlineHeader" id="a27_Psalms, פרק קיט, קמ">קמ</span>
צְרוּפָה אִמְרָתְךָ מְאֹד וְעַבְדְּךָ אֲהֵבָהּ:<p dir="rtl">
<span dir="rtl" class="inlineHeader" id="a27_Psalms, פרק קיט, קמא">קמא</span>
צָעִיר אָנֹכִי וְנִבְזֶה פִּקֻּדֶיךָ לֹא שָׁכָחְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קמב">קמב</span>
צִדְקָתְךָ צֶדֶק לְעוֹלָם וְתוֹרָתְךָ אֱמֶת:<p dir="rtl">
<span dir="rtl" class="inlineHeader" id="a27_Psalms, פרק קיט, קמג">קמג</span>
צַר וּמָצוֹק מְצָאוּנִי מִצְוֹתֶיךָ שַׁעֲשֻׁעָי:<p dir="rtl">
<span dir="rtl" class="inlineHeader" id="a27_Psalms, פרק קיט, קמד">קמד</span>
צֶדֶק עֵדְוֹתֶיךָ לְעוֹלָם הֲבִינֵנִי וְאֶחְיֶה: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קמה">קמה</span>
קָרָאתִי בְכָל לֵב עֲנֵנִי יְהוָה חֻקֶּיךָ אֶצֹּרָה:<p dir="rtl">
<span dir="rtl" class="inlineHeader" id="a27_Psalms, פרק קיט, קמו">קמו</span>
קְרָאתִיךָ הוֹשִׁיעֵנִי וְאֶשְׁמְרָה עֵדֹתֶיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קמז">קמז</span>
קִדַּמְתִּי בַנֶּשֶׁף וָאֲשַׁוֵּעָה (לדבריך) לִדְבָרְךָ יִחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קמח">קמח</span>
קִדְּמוּ עֵינַי אַשְׁמֻרוֹת לָשִׂיחַ בְּאִמְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קמט">קמט</span>
קוֹלִי שִׁמְעָה כְחַסְדֶּךָ יְהוָה כְּמִשְׁפָּטֶךָ חַיֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קנ">קנ</span>
קָרְבוּ רֹדְפֵי זִמָּה מִתּוֹרָתְךָ רָחָקוּ:<p dir="rtl">
<span dir="rtl" class="inlineHeader" id="a27_Psalms, פרק קיט, קנא">קנא</span>
קָרוֹב אַתָּה יְהוָה וְכָל מִצְוֹתֶיךָ אֱמֶת:<p dir="rtl">
<span dir="rtl" class="inlineHeader" id="a27_Psalms, פרק קיט, קנב">קנב</span>
קֶדֶם יָדַעְתִּי מֵעֵדֹתֶיךָ כִּי לְעוֹלָם יְסַדְתָּם: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קנג">קנג</span>
רְאֵה עָנְיִי וְחַלְּצֵנִי כִּי תוֹרָתְךָ לֹא שָׁכָחְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קנד">קנד</span>
רִיבָה רִיבִי וּגְאָלֵנִי לְאִמְרָתְךָ חַיֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קנה">קנה</span>
רָחוֹק מֵרְשָׁעִים יְשׁוּעָה כִּי חֻקֶּיךָ לֹא דָרָשׁוּ:<p dir="rtl">
<span dir="rtl" class="inlineHeader" id="a27_Psalms, פרק קיט, קנו">קנו</span>
רַחֲמֶיךָ רַבִּים יְהוָה כְּמִשְׁפָּטֶיךָ חַיֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קנז">קנז</span>
רַבִּים רֹדְפַי וְצָרָי מֵעֵדְוֹתֶיךָ לֹא נָטִיתִי:<p dir="rtl">
<span dir="rtl" class="inlineHeader" id="a27_Psalms, פרק קיט, קנח">קנח</span>
רָאִיתִי בֹגְדִים וָאֶתְקוֹטָטָה אֲשֶׁר אִמְרָתְךָ לֹא שָׁמָרוּ:<p dir="rtl">
<span dir="rtl" class="inlineHeader" id="a27_Psalms, פרק קיט, קנט">קנט</span>
רְאֵה כִּי פִקּוּדֶיךָ אָהָבְתִּי יְהוָה כְּחַסְדְּךָ חַיֵּנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קס">קס</span>
רֹאשׁ דְּבָרְךָ אֱמֶת וּלְעוֹלָם כָּל מִשְׁפַּט צִדְקֶךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קסא">קסא</span>
שָׂרִים רְדָפוּנִי חִנָּם (ומדבריך) וּמִדְּבָרְךָ פָּחַד לִבִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קסב">קסב</span>
שָׂשׂ אָנֹכִי עַל אִמְרָתֶךָ כְּמוֹצֵא שָׁלָל רָב:<p dir="rtl">
<span dir="rtl" class="inlineHeader" id="a27_Psalms, פרק קיט, קסג">קסג</span>
שֶׁקֶר שָׂנֵאתִי וַאֲתַעֵבָה תּוֹרָתְךָ אָהָבְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קסד">קסד</span>
שֶׁבַע בַּיּוֹם הִלַּלְתִּיךָ עַל מִשְׁפְּטֵי צִדְקֶךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קסה">קסה</span>
שָׁלוֹם רָב לְאֹהֲבֵי תוֹרָתֶךָ וְאֵין לָמוֹ מִכְשׁוֹל:<p dir="rtl">
<span dir="rtl" class="inlineHeader" id="a27_Psalms, פרק קיט, קסו">קסו</span>
שִׂבַּרְתִּי לִישׁוּעָתְךָ יְהוָה וּמִצְוֹתֶיךָ עָשִׂיתִי:<p dir="rtl">
<span dir="rtl" class="inlineHeader" id="a27_Psalms, פרק קיט, קסז">קסז</span>
שָׁמְרָה נַפְשִׁי עֵדֹתֶיךָ וָאֹהֲבֵם מְאֹד:<p dir="rtl">
<span dir="rtl" class="inlineHeader" id="a27_Psalms, פרק קיט, קסח">קסח</span>
שָׁמַרְתִּי פִקּוּדֶיךָ וְעֵדֹתֶיךָ כִּי כָל דְּרָכַי נֶגְדֶּךָ: <B>(פ)</B><p dir="rtl">
<span dir="rtl" class="inlineHeader" id="a27_Psalms, פרק קיט, קסט">קסט</span>
תִּקְרַב רִנָּתִי לְפָנֶיךָ יְהוָה כִּדְבָרְךָ הֲבִינֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קע">קע</span>
תָּבוֹא תְּחִנָּתִי לְפָנֶיךָ כְּאִמְרָתְךָ הַצִּילֵנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קעא">קעא</span>
תַּבַּעְנָה שְׂפָתַי תְּהִלָּה כִּי תְלַמְּדֵנִי חֻקֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קיט, קעב">קעב</span>
תַּעַן לְשׁוֹנִי אִמְרָתֶךָ כִּי כָל מִצְוֹתֶיךָ צֶּדֶק:<p dir="rtl">
<span dir="rtl" class="inlineHeader" id="a27_Psalms, פרק קיט, קעג">קעג</span>
תְּהִי יָדְךָ לְעָזְרֵנִי כִּי פִקּוּדֶיךָ בָחָרְתִּי:<p dir="rtl">
<span dir="rtl" class="inlineHeader" id="a27_Psalms, פרק קיט, קעד">קעד</span>
תָּאַבְתִּי לִישׁוּעָתְךָ יְהוָה וְתוֹרָתְךָ שַׁעֲשֻׁעָי:<p dir="rtl">
<span dir="rtl" class="inlineHeader" id="a27_Psalms, פרק קיט, קעה">קעה</span>
תְּחִי נַפְשִׁי וּתְהַלְלֶךָּ וּמִשְׁפָּטֶךָ יַעֲזְרֻנִי:<p dir="rtl">
<span dir="rtl" class="inlineHeader" id="a27_Psalms, פרק קיט, קעו">קעו</span>
תָּעִיתִי כְּשֶׂה אֹבֵד בַּקֵּשׁ עַבְדֶּךָ כִּי מִצְוֹתֶיךָ לֹא שָׁכָחְתִּי: <B>(פ)</B><p dir="rtl">
<h3 dir="rtl" id="a27_Psalms, פרק קכ">פרק-קכ</h3><p dir="rtl">
<span dir="rtl" class="inlineHeader" id="a27_Psalms, פרק קכ, א">א</span>
שִׁיר הַמַּעֲלוֹת אֶל יְהוָה בַּצָּרָתָה לִּי קָרָאתִי וַיַּעֲנֵנִי:<p dir="rtl">
<span dir="rtl" class="inlineHeader" id="a27_Psalms, פרק קכ, ב">ב</span>
יְהוָה הַצִּילָה נַפְשִׁי מִשְּׂפַת שֶׁקֶר מִלָּשׁוֹן רְמִיָּה:<p dir="rtl">
<span dir="rtl" class="inlineHeader" id="a27_Psalms, פרק קכ, ג">ג</span>
מַה יִּתֵּן לְךָ וּמַה יֹּסִיף לָךְ לָשׁוֹן רְמִיָּה:<p dir="rtl">
<span dir="rtl" class="inlineHeader" id="a27_Psalms, פרק קכ, ד">ד</span>
חִצֵּי גִבּוֹר שְׁנוּנִים עִם גַּחֲלֵי רְתָמִים:<p dir="rtl">
<span dir="rtl" class="inlineHeader" id="a27_Psalms, פרק קכ, ה">ה</span>
אוֹיָה לִי כִּי גַרְתִּי מֶשֶׁךְ שָׁכַנְתִּי עִם אָהֳלֵי קֵדָר:<p dir="rtl">
<span dir="rtl" class="inlineHeader" id="a27_Psalms, פרק קכ, ו">ו</span>
רַבַּת שָׁכְנָה לָּהּ נַפְשִׁי עִם שׂוֹנֵא שָׁלוֹם:<p dir="rtl">
<span dir="rtl" class="inlineHeader" id="a27_Psalms, פרק קכ, ז">ז</span>
אֲנִי שָׁלוֹם וְכִי אֲדַבֵּר הֵמָּה לַמִּלְחָמָה: <B>(פ)</B><p dir="rtl">
<h3 dir="rtl" id="a27_Psalms, פרק קכא">פרק-קכא</h3><p dir="rtl">
<span dir="rtl" class="inlineHeader" id="a27_Psalms, פרק קכא, א">א</span>
שִׁיר לַמַּעֲלוֹת אֶשָּׂא עֵינַי אֶל הֶהָרִים מֵאַיִן יָבֹא עֶזְרִי:<p dir="rtl">
<span dir="rtl" class="inlineHeader" id="a27_Psalms, פרק קכא, ב">ב</span>
עֶזְרִי מֵעִם יְהוָה עֹשֵׂה שָׁמַיִם וָאָרֶץ:<p dir="rtl">
<span dir="rtl" class="inlineHeader" id="a27_Psalms, פרק קכא, ג">ג</span>
אַל יִתֵּן לַמּוֹט רַגְלֶךָ אַל יָנוּם שֹׁמְרֶךָ:<p dir="rtl">
<span dir="rtl" class="inlineHeader" id="a27_Psalms, פרק קכא, ד">ד</span>
הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק קכא, ה">ה</span>
יְהוָה שֹׁמְרֶךָ יְהוָה צִלְּךָ עַל יַד יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק קכא, ו">ו</span>
יוֹמָם הַשֶּׁמֶשׁ לֹא יַכֶּכָּה וְיָרֵחַ בַּלָּיְלָה:<p dir="rtl">
<span dir="rtl" class="inlineHeader" id="a27_Psalms, פרק קכא, ז">ז</span>
יְהוָה יִשְׁמָרְךָ מִכָּל רָע יִשְׁמֹר אֶת נַפְשֶׁךָ:<p dir="rtl">
<span dir="rtl" class="inlineHeader" id="a27_Psalms, פרק קכא, ח">ח</span>
יְהוָה יִשְׁמָר צֵאתְךָ וּבוֹאֶךָ מֵעַתָּה וְעַד עוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק קכב">פרק-קכב</h3><p dir="rtl">
<span dir="rtl" class="inlineHeader" id="a27_Psalms, פרק קכב, א">א</span>
שִׁיר הַמַּעֲלוֹת לְדָוִד שָׂמַחְתִּי בְּאֹמְרִים לִי בֵּית יְהוָה נֵלֵךְ:<p dir="rtl">
<span dir="rtl" class="inlineHeader" id="a27_Psalms, פרק קכב, ב">ב</span>
עֹמְדוֹת הָיוּ רַגְלֵינוּ בִּשְׁעָרַיִךְ יְרוּשָׁלִָם:<p dir="rtl">
<span dir="rtl" class="inlineHeader" id="a27_Psalms, פרק קכב, ג">ג</span>
יְרוּשָׁלִַם הַבְּנוּיָה כְּעִיר שֶׁחֻבְּרָה לָּהּ יַחְדָּו:<p dir="rtl">
<span dir="rtl" class="inlineHeader" id="a27_Psalms, פרק קכב, ד">ד</span>
שֶׁשָּׁם עָלוּ שְׁבָטִים שִׁבְטֵי יָהּ עֵדוּת לְיִשְׂרָאֵל לְהֹדוֹת לְשֵׁם יְהוָה:<p dir="rtl">
<span dir="rtl" class="inlineHeader" id="a27_Psalms, פרק קכב, ה">ה</span>
כִּי שָׁמָּה יָשְׁבוּ כִסְאוֹת לְמִשְׁפָּט כִּסְאוֹת לְבֵית דָּוִיד:<p dir="rtl">
<span dir="rtl" class="inlineHeader" id="a27_Psalms, פרק קכב, ו">ו</span>
שַׁאֲלוּ שְׁלוֹם יְרוּשָׁלִָם יִשְׁלָיוּ אֹהֲבָיִךְ:<p dir="rtl">
<span dir="rtl" class="inlineHeader" id="a27_Psalms, פרק קכב, ז">ז</span>
יְהִי שָׁלוֹם בְּחֵילֵךְ שַׁלְוָה בְּאַרְמְנוֹתָיִךְ:<p dir="rtl">
<span dir="rtl" class="inlineHeader" id="a27_Psalms, פרק קכב, ח">ח</span>
לְמַעַן אַחַי וְרֵעָי אֲדַבְּרָה נָּא שָׁלוֹם בָּךְ:<p dir="rtl">
<span dir="rtl" class="inlineHeader" id="a27_Psalms, פרק קכב, ט">ט</span>
לְמַעַן בֵּית יְהוָה אֱלֹהֵינוּ אֲבַקְשָׁה טוֹב לָךְ: <B>(פ)</B><p dir="rtl">
<h3 dir="rtl" id="a27_Psalms, פרק קכג">פרק-קכג</h3><p dir="rtl">
<span dir="rtl" class="inlineHeader" id="a27_Psalms, פרק קכג, א">א</span>
שִׁיר הַמַּעֲלוֹת אֵלֶיךָ נָשָׂאתִי אֶת עֵינַי הַיֹּשְׁבִי בַּשָּׁמָיִם:<p dir="rtl">
<span dir="rtl" class="inlineHeader" id="a27_Psalms, פרק קכג, ב">ב</span>
הִנֵּה כְעֵינֵי עֲבָדִים אֶל יַד אֲדוֹנֵיהֶם כְּעֵינֵי שִׁפְחָה אֶל יַד גְּבִרְתָּהּ כֵּן עֵינֵינוּ אֶל יְהוָה אֱלֹהֵינוּ עַד שֶׁיְּחָנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק קכג, ג">ג</span>
חָנֵּנוּ יְהוָה חָנֵּנוּ כִּי רַב שָׂבַעְנוּ בוּז:<p dir="rtl">
<span dir="rtl" class="inlineHeader" id="a27_Psalms, פרק קכג, ד">ד</span>
רַבַּת שָׂבְעָה לָּהּ נַפְשֵׁנוּ הַלַּעַג הַשַּׁאֲנַנִּים הַבּוּז לִגְאֵיוֹנִים: <B>(פ)</B><p dir="rtl">
<h3 dir="rtl" id="a27_Psalms, פרק קכד">פרק-קכד</h3><p dir="rtl">
<span dir="rtl" class="inlineHeader" id="a27_Psalms, פרק קכד, א">א</span>
שִׁיר הַמַּעֲלוֹת לְדָוִד לוּלֵי יְהוָה שֶׁהָיָה לָנוּ יֹאמַר נָא יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק קכד, ב">ב</span>
לוּלֵי יְהוָה שֶׁהָיָה לָנוּ בְּקוּם עָלֵינוּ אָדָם:<p dir="rtl">
<span dir="rtl" class="inlineHeader" id="a27_Psalms, פרק קכד, ג">ג</span>
אֲזַי חַיִּים בְּלָעוּנוּ בַּחֲרוֹת אַפָּם בָּנוּ:<p dir="rtl">
<span dir="rtl" class="inlineHeader" id="a27_Psalms, פרק קכד, ד">ד</span>
אֲזַי הַמַּיִם שְׁטָפוּנוּ נַחְלָה עָבַר עַל נַפְשֵׁנוּ:<p dir="rtl">
<span dir="rtl" class="inlineHeader" id="a27_Psalms, פרק קכד, ה">ה</span>
אֲזַי עָבַר עַל נַפְשֵׁנוּ הַמַּיִם הַזֵּידוֹנִים:<p dir="rtl">
<span dir="rtl" class="inlineHeader" id="a27_Psalms, פרק קכד, ו">ו</span>
בָּרוּךְ יְהוָה שֶׁלֹּא נְתָנָנוּ טֶרֶף לְשִׁנֵּיהֶם:<p dir="rtl">
<span dir="rtl" class="inlineHeader" id="a27_Psalms, פרק קכד, ז">ז</span>
נַפְשֵׁנוּ כְּצִפּוֹר נִמְלְטָה מִפַּח יוֹקְשִׁים הַפַּח נִשְׁבָּר וַאֲנַחְנוּ נִמְלָטְנוּ:<p dir="rtl">
<span dir="rtl" class="inlineHeader" id="a27_Psalms, פרק קכד, ח">ח</span>
עֶזְרֵנוּ בְּשֵׁם יְהוָה עֹשֵׂה שָׁמַיִם וָאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק קכה">פרק-קכה</h3><p dir="rtl">
<span dir="rtl" class="inlineHeader" id="a27_Psalms, פרק קכה, א">א</span>
שִׁיר הַמַּעֲלוֹת הַבֹּטְחִים בַּיהוָה כְּהַר צִיּוֹן לֹא יִמּוֹט לְעוֹלָם יֵשֵׁב:<p dir="rtl">
<span dir="rtl" class="inlineHeader" id="a27_Psalms, פרק קכה, ב">ב</span>
יְרוּשָׁלִַם הָרִים סָבִיב לָהּ וַיהוָה סָבִיב לְעַמּוֹ מֵעַתָּה וְעַד עוֹלָם:<p dir="rtl">
<span dir="rtl" class="inlineHeader" id="a27_Psalms, פרק קכה, ג">ג</span>
כִּי לֹא יָנוּחַ שֵׁבֶט הָרֶשַׁע עַל גּוֹרַל הַצַּדִּיקִים לְמַעַן לֹא יִשְׁלְחוּ הַצַּדִּיקִים בְּעַוְלָתָה יְדֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קכה, ד">ד</span>
הֵיטִיבָה יְהוָה לַטּוֹבִים וְלִישָׁרִים בְּלִבּוֹתָם:<p dir="rtl">
<span dir="rtl" class="inlineHeader" id="a27_Psalms, פרק קכה, ה">ה</span>
וְהַמַּטִּים עַקַלְקַלּוֹתָם יוֹלִיכֵם יְהוָה אֶת פֹּעֲלֵי הָאָוֶן שָׁלוֹם עַל יִשְׂרָאֵל: <B>(פ)</B><p dir="rtl">
<h3 dir="rtl" id="a27_Psalms, פרק קכו">פרק-קכו</h3><p dir="rtl">
<span dir="rtl" class="inlineHeader" id="a27_Psalms, פרק קכו, א">א</span>
שִׁיר הַמַּעֲלוֹת בְּשׁוּב יְהוָה אֶת שִׁיבַת צִיּוֹן הָיִינוּ כְּחֹלְמִים:<p dir="rtl">
<span dir="rtl" class="inlineHeader" id="a27_Psalms, פרק קכו, ב">ב</span>
אָז יִמָּלֵא שְׂחוֹק פִּינוּ וּלְשׁוֹנֵנוּ רִנָּה אָז יֹאמְרוּ בַגּוֹיִם הִגְדִּיל יְהוָה לַעֲשׂוֹת עִם אֵלֶּה:<p dir="rtl">
<span dir="rtl" class="inlineHeader" id="a27_Psalms, פרק קכו, ג">ג</span>
הִגְדִּיל יְהוָה לַעֲשׂוֹת עִמָּנוּ הָיִינוּ שְׂמֵחִים:<p dir="rtl">
<span dir="rtl" class="inlineHeader" id="a27_Psalms, פרק קכו, ד">ד</span>
שׁוּבָה יְהוָה אֶת (שבותנו) שְׁבִיתֵנוּ כַּאֲפִיקִים בַּנֶּגֶב:<p dir="rtl">
<span dir="rtl" class="inlineHeader" id="a27_Psalms, פרק קכו, ה">ה</span>
הַזֹּרְעִים בְּדִמְעָה בְּרִנָּה יִקְצֹרוּ:<p dir="rtl">
<span dir="rtl" class="inlineHeader" id="a27_Psalms, פרק קכו, ו">ו</span>
הָלוֹךְ יֵלֵךְ וּבָכֹה נֹשֵׂא מֶשֶׁךְ הַזָּרַע בֹּא יָבוֹא בְרִנָּה נֹשֵׂא אֲלֻמֹּתָיו: <B>(פ)</B><p dir="rtl">
<h3 dir="rtl" id="a27_Psalms, פרק קכז">פרק-קכז</h3><p dir="rtl">
<span dir="rtl" class="inlineHeader" id="a27_Psalms, פרק קכז, א">א</span>
שִׁיר הַמַּעֲלוֹת לִשְׁלֹמֹה אִם יְהוָה לֹא יִבְנֶה בַיִת שָׁוְא עָמְלוּ בוֹנָיו בּוֹ אִם יְהוָה לֹא יִשְׁמָר עִיר שָׁוְא שָׁקַד שׁוֹמֵר:<p dir="rtl">
<span dir="rtl" class="inlineHeader" id="a27_Psalms, פרק קכז, ב">ב</span>
שָׁוְא לָכֶם מַשְׁכִּימֵי קוּם מְאַחֲרֵי שֶׁבֶת אֹכְלֵי לֶחֶם הָעֲצָבִים כֵּן יִתֵּן לִידִידוֹ שֵׁנָא:<p dir="rtl">
<span dir="rtl" class="inlineHeader" id="a27_Psalms, פרק קכז, ג">ג</span>
הִנֵּה נַחֲלַת יְהוָה בָּנִים שָׂכָר פְּרִי הַבָּטֶן:<p dir="rtl">
<span dir="rtl" class="inlineHeader" id="a27_Psalms, פרק קכז, ד">ד</span>
כְּחִצִּים בְּיַד גִּבּוֹר כֵּן בְּנֵי הַנְּעוּרִים:<p dir="rtl">
<span dir="rtl" class="inlineHeader" id="a27_Psalms, פרק קכז, ה">ה</span>
אַשְׁרֵי הַגֶּבֶר אֲשֶׁר מִלֵּא אֶת אַשְׁפָּתוֹ מֵהֶם לֹא יֵבֹשׁוּ כִּי יְדַבְּרוּ אֶת אוֹיְבִים בַּשָּׁעַר: <B>(פ)</B><p dir="rtl">
<h3 dir="rtl" id="a27_Psalms, פרק קכח">פרק-קכח</h3><p dir="rtl">
<span dir="rtl" class="inlineHeader" id="a27_Psalms, פרק קכח, א">א</span>
שִׁיר הַמַּעֲלוֹת אַשְׁרֵי כָּל יְרֵא יְהוָה הַהֹלֵךְ בִּדְרָכָיו:<p dir="rtl">
<span dir="rtl" class="inlineHeader" id="a27_Psalms, פרק קכח, ב">ב</span>
יְגִיעַ כַּפֶּיךָ כִּי תֹאכֵל אַשְׁרֶיךָ וְטוֹב לָךְ:<p dir="rtl">
<span dir="rtl" class="inlineHeader" id="a27_Psalms, פרק קכח, ג">ג</span>
אֶשְׁתְּךָ כְּגֶפֶן פֹּרִיָּה בְּיַרְכְּתֵי בֵיתֶךָ בָּנֶיךָ כִּשְׁתִלֵי זֵיתִים סָבִיב לְשֻׁלְחָנֶךָ:<p dir="rtl">
<span dir="rtl" class="inlineHeader" id="a27_Psalms, פרק קכח, ד">ד</span>
הִנֵּה כִי כֵן יְבֹרַךְ גָּבֶר יְרֵא יְהוָה:<p dir="rtl">
<span dir="rtl" class="inlineHeader" id="a27_Psalms, פרק קכח, ה">ה</span>
יְבָרֶכְךָ יְהוָה מִצִּיּוֹן וּרְאֵה בְּטוּב יְרוּשָׁלִָם כֹּל יְמֵי חַיֶּיךָ:<p dir="rtl">
<span dir="rtl" class="inlineHeader" id="a27_Psalms, פרק קכח, ו">ו</span>
וּרְאֵה בָנִים לְבָנֶיךָ שָׁלוֹם עַל יִשְׂרָאֵל: <B>(פ)</B><p dir="rtl">
<h3 dir="rtl" id="a27_Psalms, פרק קכט">פרק-קכט</h3><p dir="rtl">
<span dir="rtl" class="inlineHeader" id="a27_Psalms, פרק קכט, א">א</span>
שִׁיר הַמַּעֲלוֹת רַבַּת צְרָרוּנִי מִנְּעוּרַי יֹאמַר נָא יִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק קכט, ב">ב</span>
רַבַּת צְרָרוּנִי מִנְּעוּרָי גַּם לֹא יָכְלוּ לִי:<p dir="rtl">
<span dir="rtl" class="inlineHeader" id="a27_Psalms, פרק קכט, ג">ג</span>
עַל גַּבִּי חָרְשׁוּ חֹרְשִׁים הֶאֱרִיכוּ (למענותם) לְמַעֲנִיתָם:<p dir="rtl">
<span dir="rtl" class="inlineHeader" id="a27_Psalms, פרק קכט, ד">ד</span>
יְהוָה צַדִּיק קִצֵּץ עֲבוֹת רְשָׁעִים:<p dir="rtl">
<span dir="rtl" class="inlineHeader" id="a27_Psalms, פרק קכט, ה">ה</span>
יֵבֹשׁוּ וְיִסֹּגוּ אָחוֹר כֹּל שֹׂנְאֵי צִיּוֹן:<p dir="rtl">
<span dir="rtl" class="inlineHeader" id="a27_Psalms, פרק קכט, ו">ו</span>
יִהְיוּ כַּחֲצִיר גַּגּוֹת שֶׁקַּדְמַת שָׁלַף יָבֵשׁ:<p dir="rtl">
<span dir="rtl" class="inlineHeader" id="a27_Psalms, פרק קכט, ז">ז</span>
שֶׁלֹּא מִלֵּא כַפּוֹ קוֹצֵר וְחִצְנוֹ מְעַמֵּר:<p dir="rtl">
<span dir="rtl" class="inlineHeader" id="a27_Psalms, פרק קכט, ח">ח</span>
וְלֹא אָמְרוּ הָעֹבְרִים בִּרְכַּת יְהוָה אֲלֵיכֶם בֵּרַכְנוּ אֶתְכֶם בְּשֵׁם יְהוָה: <B>(פ)</B><p dir="rtl">
<h3 dir="rtl" id="a27_Psalms, פרק קל">פרק-קל</h3><p dir="rtl">
<span dir="rtl" class="inlineHeader" id="a27_Psalms, פרק קל, א">א</span>
שִׁיר הַמַּעֲלוֹת מִמַּעֲמַקִּים קְרָאתִיךָ יְהוָה:<p dir="rtl">
<span dir="rtl" class="inlineHeader" id="a27_Psalms, פרק קל, ב">ב</span>
אֲדֹנָי שִׁמְעָה בְקוֹלִי תִּהְיֶינָה אָזְנֶיךָ קַשֻּׁבוֹת לְקוֹל תַּחֲנוּנָי:<p dir="rtl">
<span dir="rtl" class="inlineHeader" id="a27_Psalms, פרק קל, ג">ג</span>
אִם עֲוֹנוֹת תִּשְׁמָר יָהּ אֲדֹנָי מִי יַעֲמֹד:<p dir="rtl">
<span dir="rtl" class="inlineHeader" id="a27_Psalms, פרק קל, ד">ד</span>
כִּי עִמְּךָ הַסְּלִיחָה לְמַעַן תִּוָּרֵא:<p dir="rtl">
<span dir="rtl" class="inlineHeader" id="a27_Psalms, פרק קל, ה">ה</span>
קִוִּיתִי יְהוָה קִוְּתָה נַפְשִׁי וְלִדְבָרוֹ הוֹחָלְתִּי:<p dir="rtl">
<span dir="rtl" class="inlineHeader" id="a27_Psalms, פרק קל, ו">ו</span>
נַפְשִׁי לַאדֹנָי מִשֹּׁמְרִים לַבֹּקֶר שֹׁמְרִים לַבֹּקֶר:<p dir="rtl">
<span dir="rtl" class="inlineHeader" id="a27_Psalms, פרק קל, ז">ז</span>
יַחֵל יִשְׂרָאֵל אֶל יְהוָה כִּי עִם יְהוָה הַחֶסֶד וְהַרְבֵּה עִמּוֹ פְדוּת:<p dir="rtl">
<span dir="rtl" class="inlineHeader" id="a27_Psalms, פרק קל, ח">ח</span>
וְהוּא יִפְדֶּה אֶת יִשְׂרָאֵל מִכֹּל עֲוֹנֹתָיו: <B>(פ)</B><p dir="rtl">
<h3 dir="rtl" id="a27_Psalms, פרק קלא">פרק-קלא</h3><p dir="rtl">
<span dir="rtl" class="inlineHeader" id="a27_Psalms, פרק קלא, א">א</span>
שִׁיר הַמַּעֲלוֹת לְדָוִד יְהוָה לֹא גָבַהּ לִבִּי וְלֹא רָמוּ עֵינַי וְלֹא הִלַּכְתִּי בִּגְדֹלוֹת וּבְנִפְלָאוֹת מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק קלא, ב">ב</span>
אִם לֹא שִׁוִּיתִי וְדוֹמַמְתִּי נַפְשִׁי כְּגָמֻל עֲלֵי אִמּוֹ כַּגָּמֻל עָלַי נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קלא, ג">ג</span>
יַחֵל יִשְׂרָאֵל אֶל יְהוָה מֵעַתָּה וְעַד עוֹלָם:<p dir="rtl">
<h3 dir="rtl" id="a27_Psalms, פרק קלב">פרק-קלב</h3><p dir="rtl">
<span dir="rtl" class="inlineHeader" id="a27_Psalms, פרק קלב, א">א</span>
שִׁיר הַמַּעֲלוֹת זְכוֹר יְהוָה לְדָוִד אֵת כָּל עֻנּוֹתוֹ:<p dir="rtl">
<span dir="rtl" class="inlineHeader" id="a27_Psalms, פרק קלב, ב">ב</span>
אֲשֶׁר נִשְׁבַּע לַיהוָה נָדַר לַאֲבִיר יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק קלב, ג">ג</span>
אִם אָבֹא בְּאֹהֶל בֵּיתִי אִם אֶעֱלֶה עַל עֶרֶשׂ יְצוּעָי:<p dir="rtl">
<span dir="rtl" class="inlineHeader" id="a27_Psalms, פרק קלב, ד">ד</span>
אִם אֶתֵּן שְׁנַת לְעֵינָי לְעַפְעַפַּי תְּנוּמָה:<p dir="rtl">
<span dir="rtl" class="inlineHeader" id="a27_Psalms, פרק קלב, ה">ה</span>
עַד אֶמְצָא מָקוֹם לַיהוָה מִשְׁכָּנוֹת לַאֲבִיר יַעֲקֹב:<p dir="rtl">
<span dir="rtl" class="inlineHeader" id="a27_Psalms, פרק קלב, ו">ו</span>
הִנֵּה שְׁמַעֲנוּהָ בְאֶפְרָתָה מְצָאנוּהָ בִּשְׂדֵי יָעַר:<p dir="rtl">
<span dir="rtl" class="inlineHeader" id="a27_Psalms, פרק קלב, ז">ז</span>
נָבוֹאָה לְמִשְׁכְּנוֹתָיו נִשְׁתַּחֲוֶה לַהֲדֹם רַגְלָיו:<p dir="rtl">
<span dir="rtl" class="inlineHeader" id="a27_Psalms, פרק קלב, ח">ח</span>
קוּמָה יְהוָה לִמְנוּחָתֶךָ אַתָּה וַאֲרוֹן עֻזֶּךָ:<p dir="rtl">
<span dir="rtl" class="inlineHeader" id="a27_Psalms, פרק קלב, ט">ט</span>
כֹּהֲנֶיךָ יִלְבְּשׁוּ צֶדֶק וַחֲסִידֶיךָ יְרַנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק קלב, י">י</span>
בַּעֲבוּר דָּוִד עַבְדֶּךָ אַל תָּשֵׁב פְּנֵי מְשִׁיחֶךָ:<p dir="rtl">
<span dir="rtl" class="inlineHeader" id="a27_Psalms, פרק קלב, יא">יא</span>
נִשְׁבַּע יְהוָה לְדָוִד אֱמֶת לֹא יָשׁוּב מִמֶּנָּה מִפְּרִי בִטְנְךָ אָשִׁית לְכִסֵּא לָךְ:<p dir="rtl">
<span dir="rtl" class="inlineHeader" id="a27_Psalms, פרק קלב, יב">יב</span>
אִם יִשְׁמְרוּ בָנֶיךָ בְּרִיתִי וְעֵדֹתִי זוֹ אֲלַמְּדֵם גַּם בְּנֵיהֶם עֲדֵי עַד יֵשְׁבוּ לְכִסֵּא לָךְ:<p dir="rtl">
<span dir="rtl" class="inlineHeader" id="a27_Psalms, פרק קלב, יג">יג</span>
כִּי בָחַר יְהוָה בְּצִיּוֹן אִוָּהּ לְמוֹשָׁב לוֹ:<p dir="rtl">
<span dir="rtl" class="inlineHeader" id="a27_Psalms, פרק קלב, יד">יד</span>
זֹאת מְנוּחָתִי עֲדֵי עַד פֹּה אֵשֵׁב כִּי אִוִּתִיהָ:<p dir="rtl">
<span dir="rtl" class="inlineHeader" id="a27_Psalms, פרק קלב, טו">טו</span>
צֵידָהּ בָּרֵךְ אֲבָרֵךְ אֶבְיוֹנֶיהָ אַשְׂבִּיעַ לָחֶם:<p dir="rtl">
<span dir="rtl" class="inlineHeader" id="a27_Psalms, פרק קלב, טז">טז</span>
וְכֹהֲנֶיהָ אַלְבִּישׁ יֶשַׁע וַחֲסִידֶיהָ רַנֵּן יְרַנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק קלב, יז">יז</span>
שָׁם אַצְמִיחַ קֶרֶן לְדָוִד עָרַכְתִּי נֵר לִמְשִׁיחִי:<p dir="rtl">
<span dir="rtl" class="inlineHeader" id="a27_Psalms, פרק קלב, יח">יח</span>
אוֹיְבָיו אַלְבִּישׁ בֹּשֶׁת וְעָלָיו יָצִיץ נִזְרוֹ: <B>(פ)</B><p dir="rtl">
<h3 dir="rtl" id="a27_Psalms, פרק קלג">פרק-קלג</h3><p dir="rtl">
<span dir="rtl" class="inlineHeader" id="a27_Psalms, פרק קלג, א">א</span>
שִׁיר הַמַּעֲלוֹת לְדָוִד הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד:<p dir="rtl">
<span dir="rtl" class="inlineHeader" id="a27_Psalms, פרק קלג, ב">ב</span>
כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן זְקַן אַהֲרֹן שֶׁיֹּרֵד עַל פִּי מִדּוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קלג, ג">ג</span>
כְּטַל חֶרְמוֹן שֶׁיֹּרֵד עַל הַרְרֵי צִיּוֹן כִּי שָׁם צִוָּה יְהוָה אֶת הַבְּרָכָה חַיִּים עַד הָעוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק קלד">פרק-קלד</h3><p dir="rtl">
<span dir="rtl" class="inlineHeader" id="a27_Psalms, פרק קלד, א">א</span>
שִׁיר הַמַּעֲלוֹת הִנֵּה בָּרְכוּ אֶת יְהוָה כָּל עַבְדֵי יְהוָה הָעֹמְדִים בְּבֵית יְהוָה בַּלֵּילוֹת:<p dir="rtl">
<span dir="rtl" class="inlineHeader" id="a27_Psalms, פרק קלד, ב">ב</span>
שְׂאוּ יְדֵכֶם קֹדֶשׁ וּבָרְכוּ אֶת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קלד, ג">ג</span>
יְבָרֶכְךָ יְהוָה מִצִּיּוֹן עֹשֵׂה שָׁמַיִם וָאָרֶץ: <B>(פ)</B><p dir="rtl">
<h3 dir="rtl" id="a27_Psalms, פרק קלה">פרק-קלה</h3><p dir="rtl">
<span dir="rtl" class="inlineHeader" id="a27_Psalms, פרק קלה, א">א</span>
הַלְלוּיָהּ הַלְלוּ אֶת שֵׁם יְהוָה הַלְלוּ עַבְדֵי יְהוָה:<p dir="rtl">
<span dir="rtl" class="inlineHeader" id="a27_Psalms, פרק קלה, ב">ב</span>
שֶׁעֹמְדִים בְּבֵית יְהוָה בְּחַצְרוֹת בֵּית אֱלֹהֵינוּ:<p dir="rtl">
<span dir="rtl" class="inlineHeader" id="a27_Psalms, פרק קלה, ג">ג</span>
הַלְלוּיָהּ כִּי טוֹב יְהוָה זַמְּרוּ לִשְׁמוֹ כִּי נָעִים:<p dir="rtl">
<span dir="rtl" class="inlineHeader" id="a27_Psalms, פרק קלה, ד">ד</span>
כִּי יַעֲקֹב בָּחַר לוֹ יָהּ יִשְׂרָאֵל לִסְגֻלָּתוֹ:<p dir="rtl">
<span dir="rtl" class="inlineHeader" id="a27_Psalms, פרק קלה, ה">ה</span>
כִּי אֲנִי יָדַעְתִּי כִּי גָדוֹל יְהוָה וַאֲדֹנֵינוּ מִכָּל אֱלֹהִים:<p dir="rtl">
<span dir="rtl" class="inlineHeader" id="a27_Psalms, פרק קלה, ו">ו</span>
כֹּל אֲשֶׁר חָפֵץ יְהוָה עָשָׂה בַּשָּׁמַיִם וּבָאָרֶץ בַּיַּמִּים וְכָל תְּהוֹמוֹת:<p dir="rtl">
<span dir="rtl" class="inlineHeader" id="a27_Psalms, פרק קלה, ז">ז</span>
מַעֲלֶה נְשִׂאִים מִקְצֵה הָאָרֶץ בְּרָקִים לַמָּטָר עָשָׂה מוֹצֵא רוּחַ מֵאוֹצְרוֹתָיו:<p dir="rtl">
<span dir="rtl" class="inlineHeader" id="a27_Psalms, פרק קלה, ח">ח</span>
שֶׁהִכָּה בְּכוֹרֵי מִצְרָיִם מֵאָדָם עַד בְּהֵמָה:<p dir="rtl">
<span dir="rtl" class="inlineHeader" id="a27_Psalms, פרק קלה, ט">ט</span>
שָׁלַח אֹתוֹת וּמֹפְתִים בְּתוֹכֵכִי מִצְרָיִם בְּפַרְעֹה וּבְכָל עֲבָדָיו:<p dir="rtl">
<span dir="rtl" class="inlineHeader" id="a27_Psalms, פרק קלה, י">י</span>
שֶׁהִכָּה גּוֹיִם רַבִּים וְהָרַג מְלָכִים עֲצוּמִים:<p dir="rtl">
<span dir="rtl" class="inlineHeader" id="a27_Psalms, פרק קלה, יא">יא</span>
לְסִיחוֹן מֶלֶךְ הָאֱמֹרִי וּלְעוֹג מֶלֶךְ הַבָּשָׁן וּלְכֹל מַמְלְכוֹת כְּנָעַן:<p dir="rtl">
<span dir="rtl" class="inlineHeader" id="a27_Psalms, פרק קלה, יב">יב</span>
וְנָתַן אַרְצָם נַחֲלָה נַחֲלָה לְיִשְׂרָאֵל עַמּוֹ:<p dir="rtl">
<span dir="rtl" class="inlineHeader" id="a27_Psalms, פרק קלה, יג">יג</span>
יְהוָה שִׁמְךָ לְעוֹלָם יְהוָה זִכְרְךָ לְדֹר וָדֹר:<p dir="rtl">
<span dir="rtl" class="inlineHeader" id="a27_Psalms, פרק קלה, יד">יד</span>
כִּי יָדִין יְהוָה עַמּוֹ וְעַל עֲבָדָיו יִתְנֶחָם:<p dir="rtl">
<span dir="rtl" class="inlineHeader" id="a27_Psalms, פרק קלה, טו">טו</span>
עֲצַבֵּי הַגּוֹיִם כֶּסֶף וְזָהָב מַעֲשֵׂה יְדֵי אָדָם:<p dir="rtl">
<span dir="rtl" class="inlineHeader" id="a27_Psalms, פרק קלה, טז">טז</span>
פֶּה לָהֶם וְלֹא יְדַבֵּרוּ עֵינַיִם לָהֶם וְלֹא יִרְאוּ:<p dir="rtl">
<span dir="rtl" class="inlineHeader" id="a27_Psalms, פרק קלה, יז">יז</span>
אָזְנַיִם לָהֶם וְלֹא יַאֲזִינוּ אַף אֵין יֶשׁ רוּחַ בְּפִיהֶם:<p dir="rtl">
<span dir="rtl" class="inlineHeader" id="a27_Psalms, פרק קלה, יח">יח</span>
כְּמוֹהֶם יִהְיוּ עֹשֵׂיהֶם כֹּל אֲשֶׁר בֹּטֵחַ בָּהֶם:<p dir="rtl">
<span dir="rtl" class="inlineHeader" id="a27_Psalms, פרק קלה, יט">יט</span>
בֵּית יִשְׂרָאֵל בָּרְכוּ אֶת יְהוָה בֵּית אַהֲרֹן בָּרְכוּ אֶת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קלה, כ">כ</span>
בֵּית הַלֵּוִי בָּרְכוּ אֶת יְהוָה יִרְאֵי יְהוָה בָּרְכוּ אֶת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קלה, כא">כא</span>
בָּרוּךְ יְהוָה מִצִּיּוֹן שֹׁכֵן יְרוּשָׁלִָם הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קלו">פרק-קלו</h3><p dir="rtl">
<span dir="rtl" class="inlineHeader" id="a27_Psalms, פרק קלו, א">א</span>
הוֹדוּ לַיהוָה כִּי טוֹב כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ב">ב</span>
הוֹדוּ לֵאלֹהֵי הָאֱלֹהִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ג">ג</span>
הוֹדוּ לַאֲדֹנֵי הָאֲדֹנִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ד">ד</span>
לְעֹשֵׂה נִפְלָאוֹת גְּדֹלוֹת לְבַדּוֹ כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ה">ה</span>
לְעֹשֵׂה הַשָּׁמַיִם בִּתְבוּנָה כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ו">ו</span>
לְרֹקַע הָאָרֶץ עַל הַמָּיִם כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ז">ז</span>
לְעֹשֵׂה אוֹרִים גְּדֹלִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ח">ח</span>
אֶת הַשֶּׁמֶשׁ לְמֶמְשֶׁלֶת בַּיּוֹם כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, ט">ט</span>
אֶת הַיָּרֵחַ וְכוֹכָבִים לְמֶמְשְׁלוֹת בַּלָּיְלָה כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, י">י</span>
לְמַכֵּה מִצְרַיִם בִּבְכוֹרֵיהֶם כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יא">יא</span>
וַיּוֹצֵא יִשְׂרָאֵל מִתּוֹכָם כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יב">יב</span>
בְּיָד חֲזָקָה וּבִזְרוֹעַ נְטוּיָה כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יג">יג</span>
לְגֹזֵר יַם סוּף לִגְזָרִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יד">יד</span>
וְהֶעֱבִיר יִשְׂרָאֵל בְּתוֹכוֹ כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, טו">טו</span>
וְנִעֵר פַּרְעֹה וְחֵילוֹ בְיַם סוּף כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, טז">טז</span>
לְמוֹלִיךְ עַמּוֹ בַּמִּדְבָּר כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יז">יז</span>
לְמַכֵּה מְלָכִים גְּדֹלִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יח">יח</span>
וַיַּהֲרֹג מְלָכִים אַדִּירִים כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, יט">יט</span>
לְסִיחוֹן מֶלֶךְ הָאֱמֹרִי כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כ">כ</span>
וּלְעוֹג מֶלֶךְ הַבָּשָׁן כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כא">כא</span>
וְנָתַן אַרְצָם לְנַחֲלָה כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כב">כב</span>
נַחֲלָה לְיִשְׂרָאֵל עַבְדּוֹ כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כג">כג</span>
שֶׁבְּשִׁפְלֵנוּ זָכַר לָנוּ כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כד">כד</span>
וַיִּפְרְקֵנוּ מִצָּרֵינוּ כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כה">כה</span>
נֹתֵן לֶחֶם לְכָל בָּשָׂר כִּי לְעוֹלָם חַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קלו, כו">כו</span>
הוֹדוּ לְאֵל הַשָּׁמָיִם כִּי לְעוֹלָם חַסְדּוֹ: <B>(פ)</B><p dir="rtl">
<h3 dir="rtl" id="a27_Psalms, פרק קלז">פרק-קלז</h3><p dir="rtl">
<span dir="rtl" class="inlineHeader" id="a27_Psalms, פרק קלז, א">א</span>
עַל נַהֲרוֹת בָּבֶל שָׁם יָשַׁבְנוּ גַּם בָּכִינוּ בְּזָכְרֵנוּ אֶת צִיּוֹן:<p dir="rtl">
<span dir="rtl" class="inlineHeader" id="a27_Psalms, פרק קלז, ב">ב</span>
עַל עֲרָבִים בְּתוֹכָהּ תָּלִינוּ כִּנֹּרוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק קלז, ג">ג</span>
כִּי שָׁם שְׁאֵלוּנוּ שׁוֹבֵינוּ דִּבְרֵי שִׁיר וְתוֹלָלֵינוּ שִׂמְחָה שִׁירוּ לָנוּ מִשִּׁיר צִיּוֹן:<p dir="rtl">
<span dir="rtl" class="inlineHeader" id="a27_Psalms, פרק קלז, ד">ד</span>
אֵיךְ נָשִׁיר אֶת שִׁיר יְהוָה עַל אַדְמַת נֵכָר:<p dir="rtl">
<span dir="rtl" class="inlineHeader" id="a27_Psalms, פרק קלז, ה">ה</span>
אִם אֶשְׁכָּחֵךְ יְרוּשָׁלִָם תִּשְׁכַּח יְמִינִי:<p dir="rtl">
<span dir="rtl" class="inlineHeader" id="a27_Psalms, פרק קלז, ו">ו</span>
תִּדְבַּק לְשׁוֹנִי לְחִכִּי אִם לֹא אֶזְכְּרֵכִי אִם לֹא אַעֲלֶה אֶת יְרוּשָׁלִַם עַל רֹאשׁ שִׂמְחָתִי:<p dir="rtl">
<span dir="rtl" class="inlineHeader" id="a27_Psalms, פרק קלז, ז">ז</span>
זְכֹר יְהוָה לִבְנֵי אֱדוֹם אֵת יוֹם יְרוּשָׁלִָם הָאֹמְרִים עָרוּ עָרוּ עַד הַיְסוֹד בָּהּ:<p dir="rtl">
<span dir="rtl" class="inlineHeader" id="a27_Psalms, פרק קלז, ח">ח</span>
בַּת בָּבֶל הַשְּׁדוּדָה אַשְׁרֵי שֶׁיְשַׁלֶּם לָךְ אֶת גְּמוּלֵךְ שֶׁגָּמַלְתְּ לָנוּ:<p dir="rtl">
<span dir="rtl" class="inlineHeader" id="a27_Psalms, פרק קלז, ט">ט</span>
אַשְׁרֵי שֶׁיֹּאחֵז וְנִפֵּץ אֶת עֹלָלַיִךְ אֶל הַסָּלַע: <B>(פ)</B><p dir="rtl">
<h3 dir="rtl" id="a27_Psalms, פרק קלח">פרק-קלח</h3><p dir="rtl">
<span dir="rtl" class="inlineHeader" id="a27_Psalms, פרק קלח, א">א</span>
לְדָוִד אוֹדְךָ בְכָל לִבִּי נֶגֶד אֱלֹהִים אֲזַמְּרֶךָּ:<p dir="rtl">
<span dir="rtl" class="inlineHeader" id="a27_Psalms, פרק קלח, ב">ב</span>
אֶשְׁתַּחֲוֶה אֶל הֵיכַל קָדְשְׁךָ וְאוֹדֶה אֶת שְׁמֶךָ עַל חַסְדְּךָ וְעַל אֲמִתֶּךָ כִּי הִגְדַּלְתָּ עַל כָּל שִׁמְךָ אִמְרָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קלח, ג">ג</span>
בְּיוֹם קָרָאתִי וַתַּעֲנֵנִי תַּרְהִבֵנִי בְנַפְשִׁי עֹז:<p dir="rtl">
<span dir="rtl" class="inlineHeader" id="a27_Psalms, פרק קלח, ד">ד</span>
יוֹדוּךָ יְהוָה כָּל מַלְכֵי אָרֶץ כִּי שָׁמְעוּ אִמְרֵי פִיךָ:<p dir="rtl">
<span dir="rtl" class="inlineHeader" id="a27_Psalms, פרק קלח, ה">ה</span>
וְיָשִׁירוּ בְּדַרְכֵי יְהוָה כִּי גָדוֹל כְּבוֹד יְהוָה:<p dir="rtl">
<span dir="rtl" class="inlineHeader" id="a27_Psalms, פרק קלח, ו">ו</span>
כִּי רָם יְהוָה וְשָׁפָל יִרְאֶה וְגָבֹהַּ מִמֶּרְחָק יְיֵדָע:<p dir="rtl">
<span dir="rtl" class="inlineHeader" id="a27_Psalms, פרק קלח, ז">ז</span>
אִם אֵלֵךְ בְּקֶרֶב צָרָה תְּחַיֵּנִי עַל אַף אֹיְבַי תִּשְׁלַח יָדֶךָ וְתוֹשִׁיעֵנִי יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק קלח, ח">ח</span>
יְהוָה יִגְמֹר בַּעֲדִי יְהוָה חַסְדְּךָ לְעוֹלָם מַעֲשֵׂי יָדֶיךָ אַל תֶּרֶף: <B>(פ)</B><p dir="rtl">
<h3 dir="rtl" id="a27_Psalms, פרק קלט">פרק-קלט</h3><p dir="rtl">
<span dir="rtl" class="inlineHeader" id="a27_Psalms, פרק קלט, א">א</span>
לַמְנַצֵּחַ לְדָוִד מִזְמוֹר יְהוָה חֲקַרְתַּנִי וַתֵּדָע:<p dir="rtl">
<span dir="rtl" class="inlineHeader" id="a27_Psalms, פרק קלט, ב">ב</span>
אַתָּה יָדַעְתָּ שִׁבְתִּי וְקוּמִי בַּנְתָּה לְרֵעִי מֵרָחוֹק:<p dir="rtl">
<span dir="rtl" class="inlineHeader" id="a27_Psalms, פרק קלט, ג">ג</span>
אָרְחִי וְרִבְעִי זֵרִיתָ וְכָל דְּרָכַי הִסְכַּנְתָּה:<p dir="rtl">
<span dir="rtl" class="inlineHeader" id="a27_Psalms, פרק קלט, ד">ד</span>
כִּי אֵין מִלָּה בִּלְשׁוֹנִי הֵן יְהוָה יָדַעְתָּ כֻלָּהּ:<p dir="rtl">
<span dir="rtl" class="inlineHeader" id="a27_Psalms, פרק קלט, ה">ה</span>
אָחוֹר וָקֶדֶם צַרְתָּנִי וַתָּשֶׁת עָלַי כַּפֶּכָה:<p dir="rtl">
<span dir="rtl" class="inlineHeader" id="a27_Psalms, פרק קלט, ו">ו</span>
(פלאיה) פְּלִיאָה דַעַת מִמֶּנִּי נִשְׂגְּבָה לֹא אוּכַל לָהּ:<p dir="rtl">
<span dir="rtl" class="inlineHeader" id="a27_Psalms, פרק קלט, ז">ז</span>
אָנָה אֵלֵךְ מֵרוּחֶךָ וְאָנָה מִפָּנֶיךָ אֶבְרָח:<p dir="rtl">
<span dir="rtl" class="inlineHeader" id="a27_Psalms, פרק קלט, ח">ח</span>
אִם אֶסַּק שָׁמַיִם שָׁם אָתָּה וְאַצִּיעָה שְּׁאוֹל הִנֶּךָּ:<p dir="rtl">
<span dir="rtl" class="inlineHeader" id="a27_Psalms, פרק קלט, ט">ט</span>
אֶשָּׂא כַנְפֵי שָׁחַר אֶשְׁכְּנָה בְּאַחֲרִית יָם:<p dir="rtl">
<span dir="rtl" class="inlineHeader" id="a27_Psalms, פרק קלט, י">י</span>
גַּם שָׁם יָדְךָ תַנְחֵנִי וְתֹאחֲזֵנִי יְמִינֶךָ:<p dir="rtl">
<span dir="rtl" class="inlineHeader" id="a27_Psalms, פרק קלט, יא">יא</span>
וָאֹמַר אַךְ חֹשֶׁךְ יְשׁוּפֵנִי וְלַיְלָה אוֹר בַּעֲדֵנִי:<p dir="rtl">
<span dir="rtl" class="inlineHeader" id="a27_Psalms, פרק קלט, יב">יב</span>
גַּם חֹשֶׁךְ לֹא יַחְשִׁיךְ מִמֶּךָ וְלַיְלָה כַּיּוֹם יָאִיר כַּחֲשֵׁיכָה כָּאוֹרָה:<p dir="rtl">
<span dir="rtl" class="inlineHeader" id="a27_Psalms, פרק קלט, יג">יג</span>
כִּי אַתָּה קָנִיתָ כִלְיֹתָי תְּסֻכֵּנִי בְּבֶטֶן אִמִּי:<p dir="rtl">
<span dir="rtl" class="inlineHeader" id="a27_Psalms, פרק קלט, יד">יד</span>
אוֹדְךָ עַל כִּי נוֹרָאוֹת נִפְלֵיתִי נִפְלָאִים מַעֲשֶׂיךָ וְנַפְשִׁי יֹדַעַת מְאֹד:<p dir="rtl">
<span dir="rtl" class="inlineHeader" id="a27_Psalms, פרק קלט, טו">טו</span>
לֹא נִכְחַד עָצְמִי מִמֶּךָּ אֲשֶׁר עֻשֵּׂיתִי בַסֵּתֶר רֻקַּמְתִּי בְּתַחְתִּיּוֹת אָרֶץ:<p dir="rtl">
<span dir="rtl" class="inlineHeader" id="a27_Psalms, פרק קלט, טז">טז</span>
גָּלְמִי רָאוּ עֵינֶיךָ וְעַל סִפְרְךָ כֻּלָּם יִכָּתֵבוּ יָמִים יֻצָּרוּ (ולא) וְלוֹ אֶחָד בָּהֶם:<p dir="rtl">
<span dir="rtl" class="inlineHeader" id="a27_Psalms, פרק קלט, יז">יז</span>
וְלִי מַה יָּקְרוּ רֵעֶיךָ אֵל מֶה עָצְמוּ רָאשֵׁיהֶם:<p dir="rtl">
<span dir="rtl" class="inlineHeader" id="a27_Psalms, פרק קלט, יח">יח</span>
אֶסְפְּרֵם מֵחוֹל יִרְבּוּן הֱקִיצֹתִי וְעוֹדִי עִמָּךְ:<p dir="rtl">
<span dir="rtl" class="inlineHeader" id="a27_Psalms, פרק קלט, יט">יט</span>
אִם תִּקְטֹל אֱלוֹהַּ רָשָׁע וְאַנְשֵׁי דָמִים סוּרוּ מֶנִּי:<p dir="rtl">
<span dir="rtl" class="inlineHeader" id="a27_Psalms, פרק קלט, כ">כ</span>
אֲשֶׁר יֹאמְרֻךָ לִמְזִמָּה נָשֻׂא לַשָּׁוְא עָרֶיךָ:<p dir="rtl">
<span dir="rtl" class="inlineHeader" id="a27_Psalms, פרק קלט, כא">כא</span>
הֲלוֹא מְשַׂנְאֶיךָ יְהוָה אֶשְׂנָא וּבִתְקוֹמְמֶיךָ אֶתְקוֹטָט:<p dir="rtl">
<span dir="rtl" class="inlineHeader" id="a27_Psalms, פרק קלט, כב">כב</span>
תַּכְלִית שִׂנְאָה שְׂנֵאתִים לְאוֹיְבִים הָיוּ לִי:<p dir="rtl">
<span dir="rtl" class="inlineHeader" id="a27_Psalms, פרק קלט, כג">כג</span>
חָקְרֵנִי אֵל וְדַע לְבָבִי בְּחָנֵנִי וְדַע שַׂרְעַפָּי:<p dir="rtl">
<span dir="rtl" class="inlineHeader" id="a27_Psalms, פרק קלט, כד">כד</span>
וּרְאֵה אִם דֶּרֶךְ עֹצֶב בִּי וּנְחֵנִי בְּדֶרֶךְ עוֹלָם: <B>(פ)</B><p dir="rtl">
<h3 dir="rtl" id="a27_Psalms, פרק קמ">פרק-קמ</h3><p dir="rtl">
<span dir="rtl" class="inlineHeader" id="a27_Psalms, פרק קמ, א">א</span>
לַמְנַצֵּחַ מִזְמוֹר לְדָוִד:<p dir="rtl">
<span dir="rtl" class="inlineHeader" id="a27_Psalms, פרק קמ, ב">ב</span>
חַלְּצֵנִי יְהוָה מֵאָדָם רָע מֵאִישׁ חֲמָסִים תִּנְצְרֵנִי:<p dir="rtl">
<span dir="rtl" class="inlineHeader" id="a27_Psalms, פרק קמ, ג">ג</span>
אֲשֶׁר חָשְׁבוּ רָעוֹת בְּלֵב כָּל יוֹם יָגוּרוּ מִלְחָמוֹת:<p dir="rtl">
<span dir="rtl" class="inlineHeader" id="a27_Psalms, פרק קמ, ד">ד</span>
שָׁנֲנוּ לְשׁוֹנָם כְּמוֹ נָחָשׁ חֲמַת עַכְשׁוּב תַּחַת שְׂפָתֵימוֹ סֶלָה:<p dir="rtl">
<span dir="rtl" class="inlineHeader" id="a27_Psalms, פרק קמ, ה">ה</span>
שָׁמְרֵנִי יְהוָה מִידֵי רָשָׁע מֵאִישׁ חֲמָסִים תִּנְצְרֵנִי אֲשֶׁר חָשְׁבוּ לִדְחוֹת פְּעָמָי:<p dir="rtl">
<span dir="rtl" class="inlineHeader" id="a27_Psalms, פרק קמ, ו">ו</span>
טָמְנוּ גֵאִים פַּח לִי וַחֲבָלִים פָּרְשׂוּ רֶשֶׁת לְיַד מַעְגָּל מֹקְשִׁים שָׁתוּ לִי סֶלָה:<p dir="rtl">
<span dir="rtl" class="inlineHeader" id="a27_Psalms, פרק קמ, ז">ז</span>
אָמַרְתִּי לַיהוָה אֵלִי אָתָּה הַאֲזִינָה יְהוָה קוֹל תַּחֲנוּנָי:<p dir="rtl">
<span dir="rtl" class="inlineHeader" id="a27_Psalms, פרק קמ, ח">ח</span>
יְהוִֹה אֲדֹנָי עֹז יְשׁוּעָתִי סַכֹּתָה לְרֹאשִׁי בְּיוֹם נָשֶׁק:<p dir="rtl">
<span dir="rtl" class="inlineHeader" id="a27_Psalms, פרק קמ, ט">ט</span>
אַל תִּתֵּן יְהוָה מַאֲוַיֵּי רָשָׁע זְמָמוֹ אַל תָּפֵק יָרוּמוּ סֶלָה:<p dir="rtl">
<span dir="rtl" class="inlineHeader" id="a27_Psalms, פרק קמ, י">י</span>
רֹאשׁ מְסִבָּי עֲמַל שְׂפָתֵימוֹ (יכסומו) יְכַסֵּמוֹ:<p dir="rtl">
<span dir="rtl" class="inlineHeader" id="a27_Psalms, פרק קמ, יא">יא</span>
(ימיטו) יִמּוֹטוּ עֲלֵיהֶם גֶּחָלִים בָּאֵשׁ יַפִּלֵם בְּמַהֲמֹרוֹת בַּל יָקוּמוּ:<p dir="rtl">
<span dir="rtl" class="inlineHeader" id="a27_Psalms, פרק קמ, יב">יב</span>
אִישׁ לָשׁוֹן בַּל יִכּוֹן בָּאָרֶץ אִישׁ חָמָס רָע יְצוּדֶנּוּ לְמַדְחֵפֹת:<p dir="rtl">
<span dir="rtl" class="inlineHeader" id="a27_Psalms, פרק קמ, יג">יג</span>
(ידעת) יָדַעְתִּי כִּי יַעֲשֶׂה יְהוָה דִּין עָנִי מִשְׁפַּט אֶבְיֹנִים:<p dir="rtl">
<span dir="rtl" class="inlineHeader" id="a27_Psalms, פרק קמ, יד">יד</span>
אַךְ צַדִּיקִים יוֹדוּ לִשְׁמֶךָ יֵשְׁבוּ יְשָׁרִים אֶת פָּנֶיךָ: <B>(פ)</B><p dir="rtl">
<h3 dir="rtl" id="a27_Psalms, פרק קמא">פרק-קמא</h3><p dir="rtl">
<span dir="rtl" class="inlineHeader" id="a27_Psalms, פרק קמא, א">א</span>
מִזְמוֹר לְדָוִד יְהוָה קְרָאתִיךָ חוּשָׁה לִּי הַאֲזִינָה קוֹלִי בְּקָרְאִי לָךְ:<p dir="rtl">
<span dir="rtl" class="inlineHeader" id="a27_Psalms, פרק קמא, ב">ב</span>
תִּכּוֹן תְּפִלָּתִי קְטֹרֶת לְפָנֶיךָ מַשְׂאַת כַּפַּי מִנְחַת עָרֶב:<p dir="rtl">
<span dir="rtl" class="inlineHeader" id="a27_Psalms, פרק קמא, ג">ג</span>
שִׁיתָה יְהוָה שָׁמְרָה לְפִי נִצְּרָה עַל דַּל שְׂפָתָי:<p dir="rtl">
<span dir="rtl" class="inlineHeader" id="a27_Psalms, פרק קמא, ד">ד</span>
אַל תַּט לִבִּי לְדָבָר רָע לְהִתְעוֹלֵל עֲלִלוֹת בְּרֶשַׁע אֶת אִישִׁים פֹּעֲלֵי אָוֶן וּבַל אֶלְחַם בְּמַנְעַמֵּיהֶם:<p dir="rtl">
<span dir="rtl" class="inlineHeader" id="a27_Psalms, פרק קמא, ה">ה</span>
יֶהֶלְמֵנִי צַדִּיק חֶסֶד וְיוֹכִיחֵנִי שֶׁמֶן רֹאשׁ אַל יָנִי רֹאשִׁי כִּי עוֹד וּתְפִלָּתִי בְּרָעוֹתֵיהֶם:<p dir="rtl">
<span dir="rtl" class="inlineHeader" id="a27_Psalms, פרק קמא, ו">ו</span>
נִשְׁמְטוּ בִידֵי סֶלַע שֹׁפְטֵיהֶם וְשָׁמְעוּ אֲמָרַי כִּי נָעֵמוּ:<p dir="rtl">
<span dir="rtl" class="inlineHeader" id="a27_Psalms, פרק קמא, ז">ז</span>
כְּמוֹ פֹלֵחַ וּבֹקֵעַ בָּאָרֶץ נִפְזְרוּ עֲצָמֵינוּ לְפִי שְׁאוֹל:<p dir="rtl">
<span dir="rtl" class="inlineHeader" id="a27_Psalms, פרק קמא, ח">ח</span>
כִּי אֵלֶיךָ יְהוִה אֲדֹנָי עֵינָי בְּכָה חָסִיתִי אַל תְּעַר נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קמא, ט">ט</span>
שָׁמְרֵנִי מִידֵי פַח יָקְשׁוּ לִי וּמֹקְשׁוֹת פֹּעֲלֵי אָוֶן:<p dir="rtl">
<span dir="rtl" class="inlineHeader" id="a27_Psalms, פרק קמא, י">י</span>
יִפְּלוּ בְמַכְמֹרָיו רְשָׁעִים יַחַד אָנֹכִי עַד אֶעֱבוֹר: <B>(פ)</B><p dir="rtl">
<h3 dir="rtl" id="a27_Psalms, פרק קמב">פרק-קמב</h3><p dir="rtl">
<span dir="rtl" class="inlineHeader" id="a27_Psalms, פרק קמב, א">א</span>
מַשְׂכִּיל לְדָוִד בִּהְיוֹתוֹ בַמְּעָרָה תְפִלָּה:<p dir="rtl">
<span dir="rtl" class="inlineHeader" id="a27_Psalms, פרק קמב, ב">ב</span>
קוֹלִי אֶל יְהוָה אֶזְעָק קוֹלִי אֶל יְהוָה אֶתְחַנָּן:<p dir="rtl">
<span dir="rtl" class="inlineHeader" id="a27_Psalms, פרק קמב, ג">ג</span>
אֶשְׁפֹּךְ לְפָנָיו שִׂיחִי צָרָתִי לְפָנָיו אַגִּיד:<p dir="rtl">
<span dir="rtl" class="inlineHeader" id="a27_Psalms, פרק קמב, ד">ד</span>
בְּהִתְעַטֵּף עָלַי רוּחִי וְאַתָּה יָדַעְתָּ נְתִיבָתִי בְּאֹרַח זוּ אֲהַלֵּךְ טָמְנוּ פַח לִי:<p dir="rtl">
<span dir="rtl" class="inlineHeader" id="a27_Psalms, פרק קמב, ה">ה</span>
הַבֵּיט יָמִין וּרְאֵה וְאֵין לִי מַכִּיר אָבַד מָנוֹס מִמֶּנִּי אֵין דּוֹרֵשׁ לְנַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קמב, ו">ו</span>
זָעַקְתִּי אֵלֶיךָ יְהוָה אָמַרְתִּי אַתָּה מַחְסִי חֶלְקִי בְּאֶרֶץ הַחַיִּים:<p dir="rtl">
<span dir="rtl" class="inlineHeader" id="a27_Psalms, פרק קמב, ז">ז</span>
הַקְשִׁיבָה אֶל רִנָּתִי כִּי דַלּוֹתִי מְאֹד הַצִּילֵנִי מֵרֹדְפַי כִּי אָמְצוּ מִמֶּנִּי:<p dir="rtl">
<span dir="rtl" class="inlineHeader" id="a27_Psalms, פרק קמב, ח">ח</span>
הוֹצִיאָה מִמַּסְגֵּר נַפְשִׁי לְהוֹדוֹת אֶת שְׁמֶךָ בִּי יַכְתִּרוּ צַדִּיקִים כִּי תִגְמֹל עָלָי: <B>(פ)</B><p dir="rtl">
<h3 dir="rtl" id="a27_Psalms, פרק קמג">פרק-קמג</h3><p dir="rtl">
<span dir="rtl" class="inlineHeader" id="a27_Psalms, פרק קמג, א">א</span>
מִזְמוֹר לְדָוִד יְהוָה שְׁמַע תְּפִלָּתִי הַאֲזִינָה אֶל תַּחֲנוּנַי בֶּאֱמֻנָתְךָ עֲנֵנִי בְּצִדְקָתֶךָ:<p dir="rtl">
<span dir="rtl" class="inlineHeader" id="a27_Psalms, פרק קמג, ב">ב</span>
וְאַל תָּבוֹא בְמִשְׁפָּט אֶת עַבְדֶּךָ כִּי לֹא יִצְדַּק לְפָנֶיךָ כָל חָי:<p dir="rtl">
<span dir="rtl" class="inlineHeader" id="a27_Psalms, פרק קמג, ג">ג</span>
כִּי רָדַף אוֹיֵב נַפְשִׁי דִּכָּא לָאָרֶץ חַיָּתִי הוֹשִׁיבַנִי בְמַחֲשַׁכִּים כְּמֵתֵי עוֹלָם:<p dir="rtl">
<span dir="rtl" class="inlineHeader" id="a27_Psalms, פרק קמג, ד">ד</span>
וַתִּתְעַטֵּף עָלַי רוּחִי בְּתוֹכִי יִשְׁתּוֹמֵם לִבִּי:<p dir="rtl">
<span dir="rtl" class="inlineHeader" id="a27_Psalms, פרק קמג, ה">ה</span>
זָכַרְתִּי יָמִים מִקֶּדֶם הָגִיתִי בְכָל פָּעֳלֶךָ בְּמַעֲשֵׂה יָדֶיךָ אֲשׂוֹחֵחַ:<p dir="rtl">
<span dir="rtl" class="inlineHeader" id="a27_Psalms, פרק קמג, ו">ו</span>
פֵּרַשְׂתִּי יָדַי אֵלֶיךָ נַפְשִׁי כְּאֶרֶץ עֲיֵפָה לְךָ סֶלָה:<p dir="rtl">
<span dir="rtl" class="inlineHeader" id="a27_Psalms, פרק קמג, ז">ז</span>
מַהֵר עֲנֵנִי יְהוָה כָּלְתָה רוּחִי אַל תַּסְתֵּר פָּנֶיךָ מִמֶּנִּי וְנִמְשַׁלְתִּי עִם יֹרְדֵי בוֹר:<p dir="rtl">
<span dir="rtl" class="inlineHeader" id="a27_Psalms, פרק קמג, ח">ח</span>
הַשְׁמִיעֵנִי בַבֹּקֶר חַסְדֶּךָ כִּי בְךָ בָטָחְתִּי הוֹדִיעֵנִי דֶּרֶךְ זוּ אֵלֵךְ כִּי אֵלֶיךָ נָשָׂאתִי נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קמג, ט">ט</span>
הַצִּילֵנִי מֵאֹיְבַי יְהוָה אֵלֶיךָ כִסִּתִי:<p dir="rtl">
<span dir="rtl" class="inlineHeader" id="a27_Psalms, פרק קמג, י">י</span>
לַמְּדֵנִי לַעֲשׂוֹת רְצוֹנֶךָ כִּי אַתָּה אֱלוֹהָי רוּחֲךָ טוֹבָה תַּנְחֵנִי בְּאֶרֶץ מִישׁוֹר:<p dir="rtl">
<span dir="rtl" class="inlineHeader" id="a27_Psalms, פרק קמג, יא">יא</span>
לְמַעַן שִׁמְךָ יְהוָה תְּחַיֵּנִי בְּצִדְקָתְךָ תוֹצִיא מִצָּרָה נַפְשִׁי:<p dir="rtl">
<span dir="rtl" class="inlineHeader" id="a27_Psalms, פרק קמג, יב">יב</span>
וּבְחַסְדְּךָ תַּצְמִית אֹיְבָי וְהַאֲבַדְתָּ כָּל צֹרֲרֵי נַפְשִׁי כִּי אֲנִי עַבְדֶּךָ: <B>(פ)</B><p dir="rtl">
<h3 dir="rtl" id="a27_Psalms, פרק קמד">פרק-קמד</h3><p dir="rtl">
<span dir="rtl" class="inlineHeader" id="a27_Psalms, פרק קמד, א">א</span>
לְדָוִד בָּרוּךְ יְהוָה צוּרִי הַמְלַמֵּד יָדַי לַקְרָב אֶצְבְּעוֹתַי לַמִּלְחָמָה:<p dir="rtl">
<span dir="rtl" class="inlineHeader" id="a27_Psalms, פרק קמד, ב">ב</span>
חַסְדִּי וּמְצוּדָתִי מִשְׂגַּבִּי וּמְפַלְטִי לִי מָגִנִּי וּבוֹ חָסִיתִי הָרוֹדֵד עַמִּי תַחְתָּי:<p dir="rtl">
<span dir="rtl" class="inlineHeader" id="a27_Psalms, פרק קמד, ג">ג</span>
יְהוָה מָה אָדָם וַתֵּדָעֵהוּ בֶּן אֱנוֹשׁ וַתְּחַשְּׁבֵהוּ:<p dir="rtl">
<span dir="rtl" class="inlineHeader" id="a27_Psalms, פרק קמד, ד">ד</span>
אָדָם לַהֶבֶל דָּמָה יָמָיו כְּצֵל עוֹבֵר:<p dir="rtl">
<span dir="rtl" class="inlineHeader" id="a27_Psalms, פרק קמד, ה">ה</span>
יְהוָה הַט שָׁמֶיךָ וְתֵרֵד גַּע בֶּהָרִים וְיֶעֱשָׁנוּ:<p dir="rtl">
<span dir="rtl" class="inlineHeader" id="a27_Psalms, פרק קמד, ו">ו</span>
בְּרוֹק בָּרָק וּתְפִיצֵם שְׁלַח חִצֶּיךָ וּתְהֻמֵּם:<p dir="rtl">
<span dir="rtl" class="inlineHeader" id="a27_Psalms, פרק קמד, ז">ז</span>
שְׁלַח יָדֶיךָ מִמָּרוֹם פְּצֵנִי וְהַצִּילֵנִי מִמַּיִם רַבִּים מִיַּד בְּנֵי נֵכָר:<p dir="rtl">
<span dir="rtl" class="inlineHeader" id="a27_Psalms, פרק קמד, ח">ח</span>
אֲשֶׁר פִּיהֶם דִּבֶּר שָׁוְא וִימִינָם יְמִין שָׁקֶר:<p dir="rtl">
<span dir="rtl" class="inlineHeader" id="a27_Psalms, פרק קמד, ט">ט</span>
אֱלֹהִים שִׁיר חָדָשׁ אָשִׁירָה לָּךְ בְּנֵבֶל עָשׂוֹר אֲזַמְּרָה לָּךְ:<p dir="rtl">
<span dir="rtl" class="inlineHeader" id="a27_Psalms, פרק קמד, י">י</span>
הַנּוֹתֵן תְּשׁוּעָה לַמְּלָכִים הַפּוֹצֶה אֶת דָּוִד עַבְדּוֹ מֵחֶרֶב רָעָה:<p dir="rtl">
<span dir="rtl" class="inlineHeader" id="a27_Psalms, פרק קמד, יא">יא</span>
פְּצֵנִי וְהַצִּילֵנִי מִיַּד בְּנֵי נֵכָר אֲשֶׁר פִּיהֶם דִּבֶּר שָׁוְא וִימִינָם יְמִין שָׁקֶר:<p dir="rtl">
<span dir="rtl" class="inlineHeader" id="a27_Psalms, פרק קמד, יב">יב</span>
אֲשֶׁר בָּנֵינוּ כִּנְטִעִים מְגֻדָּלִים בִּנְעוּרֵיהֶם בְּנוֹתֵינוּ כְזָוִיֹּת מְחֻטָּבוֹת תַּבְנִית הֵיכָל:<p dir="rtl">
<span dir="rtl" class="inlineHeader" id="a27_Psalms, פרק קמד, יג">יג</span>
מְזָוֵינוּ מְלֵאִים מְפִיקִים מִזַּן אֶל זַן צֹאונֵנוּ מַאֲלִיפוֹת מְרֻבָּבוֹת בְּחוּצוֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק קמד, יד">יד</span>
אַלּוּפֵינוּ מְסֻבָּלִים אֵין פֶּרֶץ וְאֵין יוֹצֵאת וְאֵין צְוָחָה בִּרְחֹבֹתֵינוּ:<p dir="rtl">
<span dir="rtl" class="inlineHeader" id="a27_Psalms, פרק קמד, טו">טו</span>
אַשְׁרֵי הָעָם שֶׁכָּכָה לּוֹ אַשְׁרֵי הָעָם שֶׁיֲהוָה אֱלֹהָיו: <B>(פ)</B><p dir="rtl">
<h3 dir="rtl" id="a27_Psalms, פרק קמה">פרק-קמה</h3><p dir="rtl">
<span dir="rtl" class="inlineHeader" id="a27_Psalms, פרק קמה, א">א</span>
תְּהִלָּה לְדָוִד אֲרוֹמִמְךָ אֱלוֹהַי הַמֶּלֶךְ וַאֲבָרֲכָה שִׁמְךָ לְעוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק קמה, ב">ב</span>
בְּכָל יוֹם אֲבָרֲכֶךָּ וַאֲהַלְלָה שִׁמְךָ לְעוֹלָם וָעֶד:<p dir="rtl">
<span dir="rtl" class="inlineHeader" id="a27_Psalms, פרק קמה, ג">ג</span>
גָּדוֹל יְהוָה וּמְהֻלָּל מְאֹד וְלִגְדֻלָּתוֹ אֵין חֵקֶר:<p dir="rtl">
<span dir="rtl" class="inlineHeader" id="a27_Psalms, פרק קמה, ד">ד</span>
דּוֹר לְדוֹר יְשַׁבַּח מַעֲשֶׂיךָ וּגְבוּרֹתֶיךָ יַגִּידוּ:<p dir="rtl">
<span dir="rtl" class="inlineHeader" id="a27_Psalms, פרק קמה, ה">ה</span>
הֲדַר כְּבוֹד הוֹדֶךָ וְדִבְרֵי נִפְלְאוֹתֶיךָ אָשִׂיחָה:<p dir="rtl">
<span dir="rtl" class="inlineHeader" id="a27_Psalms, פרק קמה, ו">ו</span>
וֶעֱזוּז נוֹרְאֹתֶיךָ יֹאמֵרוּ (וגדולתיך) וּגְדוּלָּתְךָ אֲסַפְּרֶנָּה:<p dir="rtl">
<span dir="rtl" class="inlineHeader" id="a27_Psalms, פרק קמה, ז">ז</span>
זֵכֶר רַב טוּבְךָ יַבִּיעוּ וְצִדְקָתְךָ יְרַנֵּנוּ:<p dir="rtl">
<span dir="rtl" class="inlineHeader" id="a27_Psalms, פרק קמה, ח">ח</span>
חַנּוּן וְרַחוּם יְהוָה אֶרֶךְ אַפַּיִם וּגְדָל חָסֶד:<p dir="rtl">
<span dir="rtl" class="inlineHeader" id="a27_Psalms, פרק קמה, ט">ט</span>
טוֹב יְהוָה לַכֹּל וְרַחֲמָיו עַל כָּל מַעֲשָׂיו:<p dir="rtl">
<span dir="rtl" class="inlineHeader" id="a27_Psalms, פרק קמה, י">י</span>
יוֹדוּךָ יְהוָה כָּל מַעֲשֶׂיךָ וַחֲסִידֶיךָ יְבָרֲכוּכָה:<p dir="rtl">
<span dir="rtl" class="inlineHeader" id="a27_Psalms, פרק קמה, יא">יא</span>
כְּבוֹד מַלְכוּתְךָ יֹאמֵרוּ וּגְבוּרָתְךָ יְדַבֵּרוּ:<p dir="rtl">
<span dir="rtl" class="inlineHeader" id="a27_Psalms, פרק קמה, יב">יב</span>
לְהוֹדִיעַ לִבְנֵי הָאָדָם גְּבוּרֹתָיו וּכְבוֹד הֲדַר מַלְכוּתוֹ:<p dir="rtl">
<span dir="rtl" class="inlineHeader" id="a27_Psalms, פרק קמה, יג">יג</span>
מַלְכוּתְךָ מַלְכוּת כָּל עֹלָמִים וּמֶמְשֶׁלְתְּךָ בְּכָל דּוֹר וָדוֹר:<p dir="rtl">
<span dir="rtl" class="inlineHeader" id="a27_Psalms, פרק קמה, יד">יד</span>
סוֹמֵךְ יְהוָה לְכָל הַנֹּפְלִים וְזוֹקֵף לְכָל הַכְּפוּפִים:<p dir="rtl">
<span dir="rtl" class="inlineHeader" id="a27_Psalms, פרק קמה, טו">טו</span>
עֵינֵי כֹל אֵלֶיךָ יְשַׂבֵּרוּ וְאַתָּה נוֹתֵן לָהֶם אֶת אָכְלָם בְּעִתּוֹ:<p dir="rtl">
<span dir="rtl" class="inlineHeader" id="a27_Psalms, פרק קמה, טז">טז</span>
פּוֹתֵחַ אֶת יָדֶךָ וּמַשְׂבִּיעַ לְכָל חַי רָצוֹן:<p dir="rtl">
<span dir="rtl" class="inlineHeader" id="a27_Psalms, פרק קמה, יז">יז</span>
צַדִּיק יְהוָה בְּכָל דְּרָכָיו וְחָסִיד בְּכָל מַעֲשָׂיו:<p dir="rtl">
<span dir="rtl" class="inlineHeader" id="a27_Psalms, פרק קמה, יח">יח</span>
קָרוֹב יְהוָה לְכָל קֹרְאָיו לְכֹל אֲשֶׁר יִקְרָאֻהוּ בֶאֱמֶת:<p dir="rtl">
<span dir="rtl" class="inlineHeader" id="a27_Psalms, פרק קמה, יט">יט</span>
רְצוֹן יְרֵאָיו יַעֲשֶׂה וְאֶת שַׁוְעָתָם יִשְׁמַע וְיוֹשִׁיעֵם:<p dir="rtl">
<span dir="rtl" class="inlineHeader" id="a27_Psalms, פרק קמה, כ">כ</span>
שׁוֹמֵר יְהוָה אֶת כָּל אֹהֲבָיו וְאֵת כָּל הָרְשָׁעִים יַשְׁמִיד:<p dir="rtl">
<span dir="rtl" class="inlineHeader" id="a27_Psalms, פרק קמה, כא">כא</span>
תְּהִלַּת יְהוָה יְדַבֶּר פִּי וִיבָרֵךְ כָּל בָּשָׂר שֵׁם קָדְשׁוֹ לְעוֹלָם וָעֶד: <B>(פ)</B><p dir="rtl">
<h3 dir="rtl" id="a27_Psalms, פרק קמו">פרק-קמו</h3><p dir="rtl">
<span dir="rtl" class="inlineHeader" id="a27_Psalms, פרק קמו, א">א</span>
הַלְלוּיָהּ הַלְלִי נַפְשִׁי אֶת יְהוָה:<p dir="rtl">
<span dir="rtl" class="inlineHeader" id="a27_Psalms, פרק קמו, ב">ב</span>
אֲהַלְלָה יְהוָה בְּחַיָּי אֲזַמְּרָה לֵאלֹהַי בְּעוֹדִי:<p dir="rtl">
<span dir="rtl" class="inlineHeader" id="a27_Psalms, פרק קמו, ג">ג</span>
אַל תִּבְטְחוּ בִנְדִיבִים בְּבֶן אָדָם שֶׁאֵין לוֹ תְשׁוּעָה:<p dir="rtl">
<span dir="rtl" class="inlineHeader" id="a27_Psalms, פרק קמו, ד">ד</span>
תֵּצֵא רוּחוֹ יָשֻׁב לְאַדְמָתוֹ בַּיּוֹם הַהוּא אָבְדוּ עֶשְׁתֹּנֹתָיו:<p dir="rtl">
<span dir="rtl" class="inlineHeader" id="a27_Psalms, פרק קמו, ה">ה</span>
אַשְׁרֵי שֶׁאֵל יַעֲקֹב בְּעֶזְרוֹ שִׂבְרוֹ עַל יְהוָה אֱלֹהָיו:<p dir="rtl">
<span dir="rtl" class="inlineHeader" id="a27_Psalms, פרק קמו, ו">ו</span>
עֹשֶׂה שָׁמַיִם וָאָרֶץ אֶת הַיָּם וְאֶת כָּל אֲשֶׁר בָּם הַשֹּׁמֵר אֱמֶת לְעוֹלָם:<p dir="rtl">
<span dir="rtl" class="inlineHeader" id="a27_Psalms, פרק קמו, ז">ז</span>
עֹשֶׂה מִשְׁפָּט לָעֲשׁוּקִים נֹתֵן לֶחֶם לָרְעֵבִים יְהוָה מַתִּיר אֲסוּרִים:<p dir="rtl">
<span dir="rtl" class="inlineHeader" id="a27_Psalms, פרק קמו, ח">ח</span>
יְהוָה פֹּקֵחַ עִוְרִים יְהוָה זֹקֵף כְּפוּפִים יְהוָה אֹהֵב צַדִּיקִים:<p dir="rtl">
<span dir="rtl" class="inlineHeader" id="a27_Psalms, פרק קמו, ט">ט</span>
יְהוָה שֹׁמֵר אֶת גֵּרִים יָתוֹם וְאַלְמָנָה יְעוֹדֵד וְדֶרֶךְ רְשָׁעִים יְעַוֵּת:<p dir="rtl">
<span dir="rtl" class="inlineHeader" id="a27_Psalms, פרק קמו, י">י</span>
יִמְלֹךְ יְהוָה לְעוֹלָם אֱלֹהַיִךְ צִיּוֹן לְדֹר וָדֹר הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קמז">פרק-קמז</h3><p dir="rtl">
<span dir="rtl" class="inlineHeader" id="a27_Psalms, פרק קמז, א">א</span>
הַלְלוּיָהּ כִּי טוֹב זַמְּרָה אֱלֹהֵינוּ כִּי נָעִים נָאוָה תְהִלָּה:<p dir="rtl">
<span dir="rtl" class="inlineHeader" id="a27_Psalms, פרק קמז, ב">ב</span>
בּוֹנֵה יְרוּשָׁלִַם יְהוָה נִדְחֵי יִשְׂרָאֵל יְכַנֵּס:<p dir="rtl">
<span dir="rtl" class="inlineHeader" id="a27_Psalms, פרק קמז, ג">ג</span>
הָרֹפֵא לִשְׁבוּרֵי לֵב וּמְחַבֵּשׁ לְעַצְּבוֹתָם:<p dir="rtl">
<span dir="rtl" class="inlineHeader" id="a27_Psalms, פרק קמז, ד">ד</span>
מוֹנֶה מִסְפָּר לַכּוֹכָבִים לְכֻלָּם שֵׁמוֹת יִקְרָא:<p dir="rtl">
<span dir="rtl" class="inlineHeader" id="a27_Psalms, פרק קמז, ה">ה</span>
גָּדוֹל אֲדוֹנֵינוּ וְרַב כֹּחַ לִתְבוּנָתוֹ אֵין מִסְפָּר:<p dir="rtl">
<span dir="rtl" class="inlineHeader" id="a27_Psalms, פרק קמז, ו">ו</span>
מְעוֹדֵד עֲנָוִים יְהוָה מַשְׁפִּיל רְשָׁעִים עֲדֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק קמז, ז">ז</span>
עֱנוּ לַיהוָה בְּתוֹדָה זַמְּרוּ לֵאלֹהֵינוּ בְכִנּוֹר:<p dir="rtl">
<span dir="rtl" class="inlineHeader" id="a27_Psalms, פרק קמז, ח">ח</span>
הַמְכַסֶּה שָׁמַיִם בְּעָבִים הַמֵּכִין לָאָרֶץ מָטָר הַמַּצְמִיחַ הָרִים חָצִיר:<p dir="rtl">
<span dir="rtl" class="inlineHeader" id="a27_Psalms, פרק קמז, ט">ט</span>
נוֹתֵן לִבְהֵמָה לַחְמָהּ לִבְנֵי עֹרֵב אֲשֶׁר יִקְרָאוּ:<p dir="rtl">
<span dir="rtl" class="inlineHeader" id="a27_Psalms, פרק קמז, י">י</span>
לֹא בִגְבוּרַת הַסּוּס יֶחְפָּץ לֹא בְשׁוֹקֵי הָאִישׁ יִרְצֶה:<p dir="rtl">
<span dir="rtl" class="inlineHeader" id="a27_Psalms, פרק קמז, יא">יא</span>
רוֹצֶה יְהוָה אֶת יְרֵאָיו אֶת הַמְיַחֲלִים לְחַסְדּוֹ:<p dir="rtl">
<span dir="rtl" class="inlineHeader" id="a27_Psalms, פרק קמז, יב">יב</span>
שַׁבְּחִי יְרוּשָׁלִַם אֶת יְהוָה הַלְלִי אֱלֹהַיִךְ צִיּוֹן:<p dir="rtl">
<span dir="rtl" class="inlineHeader" id="a27_Psalms, פרק קמז, יג">יג</span>
כִּי חִזַּק בְּרִיחֵי שְׁעָרָיִךְ בֵּרַךְ בָּנַיִךְ בְּקִרְבֵּךְ:<p dir="rtl">
<span dir="rtl" class="inlineHeader" id="a27_Psalms, פרק קמז, יד">יד</span>
הַשָּׂם גְּבוּלֵךְ שָׁלוֹם חֵלֶב חִטִּים יַשְׂבִּיעֵךְ:<p dir="rtl">
<span dir="rtl" class="inlineHeader" id="a27_Psalms, פרק קמז, טו">טו</span>
הַשֹּׁלֵחַ אִמְרָתוֹ אָרֶץ עַד מְהֵרָה יָרוּץ דְּבָרוֹ:<p dir="rtl">
<span dir="rtl" class="inlineHeader" id="a27_Psalms, פרק קמז, טז">טז</span>
הַנֹּתֵן שֶׁלֶג כַּצָּמֶר כְּפוֹר כָּאֵפֶר יְפַזֵּר:<p dir="rtl">
<span dir="rtl" class="inlineHeader" id="a27_Psalms, פרק קמז, יז">יז</span>
מַשְׁלִיךְ קַרְחוֹ כְפִתִּים לִפְנֵי קָרָתוֹ מִי יַעֲמֹד:<p dir="rtl">
<span dir="rtl" class="inlineHeader" id="a27_Psalms, פרק קמז, יח">יח</span>
יִשְׁלַח דְּבָרוֹ וְיַמְסֵם יַשֵּׁב רוּחוֹ יִזְּלוּ מָיִם:<p dir="rtl">
<span dir="rtl" class="inlineHeader" id="a27_Psalms, פרק קמז, יט">יט</span>
מַגִּיד (דברו) דְּבָרָיו לְיַעֲקֹב חֻקָּיו וּמִשְׁפָּטָיו לְיִשְׂרָאֵל:<p dir="rtl">
<span dir="rtl" class="inlineHeader" id="a27_Psalms, פרק קמז, כ">כ</span>
לֹא עָשָׂה כֵן לְכָל גּוֹי וּמִשְׁפָּטִים בַּל יְדָעוּם הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קמח">פרק-קמח</h3><p dir="rtl">
<span dir="rtl" class="inlineHeader" id="a27_Psalms, פרק קמח, א">א</span>
הַלְלוּיָהּ הַלְלוּ אֶת יְהוָה מִן הַשָּׁמַיִם הַלְלוּהוּ בַּמְּרוֹמִים:<p dir="rtl">
<span dir="rtl" class="inlineHeader" id="a27_Psalms, פרק קמח, ב">ב</span>
הַלְלוּהוּ כָל מַלְאָכָיו הַלְלוּהוּ כָּל (צבאו) צְבָאָיו:<p dir="rtl">
<span dir="rtl" class="inlineHeader" id="a27_Psalms, פרק קמח, ג">ג</span>
הַלְלוּהוּ שֶׁמֶשׁ וְיָרֵחַ הַלְלוּהוּ כָּל כּוֹכְבֵי אוֹר:<p dir="rtl">
<span dir="rtl" class="inlineHeader" id="a27_Psalms, פרק קמח, ד">ד</span>
הַלְלוּהוּ שְׁמֵי הַשָּׁמָיִם וְהַמַּיִם אֲשֶׁר מֵעַל הַשָּׁמָיִם:<p dir="rtl">
<span dir="rtl" class="inlineHeader" id="a27_Psalms, פרק קמח, ה">ה</span>
יְהַלְלוּ אֶת שֵׁם יְהוָה כִּי הוּא צִוָּה וְנִבְרָאוּ:<p dir="rtl">
<span dir="rtl" class="inlineHeader" id="a27_Psalms, פרק קמח, ו">ו</span>
וַיַּעֲמִידֵם לָעַד לְעוֹלָם חָק נָתַן וְלֹא יַעֲבוֹר:<p dir="rtl">
<span dir="rtl" class="inlineHeader" id="a27_Psalms, פרק קמח, ז">ז</span>
הַלְלוּ אֶת יְהוָה מִן הָאָרֶץ תַּנִּינִים וְכָל תְּהֹמוֹת:<p dir="rtl">
<span dir="rtl" class="inlineHeader" id="a27_Psalms, פרק קמח, ח">ח</span>
אֵשׁ וּבָרָד שֶׁלֶג וְקִיטוֹר רוּחַ סְעָרָה עֹשָׂה דְבָרוֹ:<p dir="rtl">
<span dir="rtl" class="inlineHeader" id="a27_Psalms, פרק קמח, ט">ט</span>
הֶהָרִים וְכָל גְּבָעוֹת עֵץ פְּרִי וְכָל אֲרָזִים:<p dir="rtl">
<span dir="rtl" class="inlineHeader" id="a27_Psalms, פרק קמח, י">י</span>
הַחַיָּה וְכָל בְּהֵמָה רֶמֶשׂ וְצִפּוֹר כָּנָף:<p dir="rtl">
<span dir="rtl" class="inlineHeader" id="a27_Psalms, פרק קמח, יא">יא</span>
מַלְכֵי אֶרֶץ וְכָל לְאֻמִּים שָׂרִים וְכָל שֹׁפְטֵי אָרֶץ:<p dir="rtl">
<span dir="rtl" class="inlineHeader" id="a27_Psalms, פרק קמח, יב">יב</span>
בַּחוּרִים וְגַם בְּתוּלוֹת זְקֵנִים עִם נְעָרִים:<p dir="rtl">
<span dir="rtl" class="inlineHeader" id="a27_Psalms, פרק קמח, יג">יג</span>
יְהַלְלוּ אֶת שֵׁם יְהוָה כִּי נִשְׂגָּב שְׁמוֹ לְבַדּוֹ הוֹדוֹ עַל אֶרֶץ וְשָׁמָיִם:<p dir="rtl">
<span dir="rtl" class="inlineHeader" id="a27_Psalms, פרק קמח, יד">יד</span>
וַיָּרֶם קֶרֶן לְעַמּוֹ תְּהִלָּה לְכָל חֲסִידָיו לִבְנֵי יִשְׂרָאֵל עַם קְרֹבוֹ הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קמט">פרק-קמט</h3><p dir="rtl">
<span dir="rtl" class="inlineHeader" id="a27_Psalms, פרק קמט, א">א</span>
הַלְלוּיָהּ שִׁירוּ לַיהוָה שִׁיר חָדָשׁ תְּהִלָּתוֹ בִּקְהַל חֲסִידִים:<p dir="rtl">
<span dir="rtl" class="inlineHeader" id="a27_Psalms, פרק קמט, ב">ב</span>
יִשְׂמַח יִשְׂרָאֵל בְּעֹשָׂיו בְּנֵי צִיּוֹן יָגִילוּ בְמַלְכָּם:<p dir="rtl">
<span dir="rtl" class="inlineHeader" id="a27_Psalms, פרק קמט, ג">ג</span>
יְהַלְלוּ שְׁמוֹ בְמָחוֹל בְּתֹף וְכִנּוֹר יְזַמְּרוּ לוֹ:<p dir="rtl">
<span dir="rtl" class="inlineHeader" id="a27_Psalms, פרק קמט, ד">ד</span>
כִּי רוֹצֶה יְהוָה בְּעַמּוֹ יְפָאֵר עֲנָוִים בִּישׁוּעָה:<p dir="rtl">
<span dir="rtl" class="inlineHeader" id="a27_Psalms, פרק קמט, ה">ה</span>
יַעְלְזוּ חֲסִידִים בְּכָבוֹד יְרַנְּנוּ עַל מִשְׁכְּבוֹתָם:<p dir="rtl">
<span dir="rtl" class="inlineHeader" id="a27_Psalms, פרק קמט, ו">ו</span>
רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם:<p dir="rtl">
<span dir="rtl" class="inlineHeader" id="a27_Psalms, פרק קמט, ז">ז</span>
לַעֲשׂוֹת נְקָמָה בַּגּוֹיִם תּוֹכֵחֹת בַּלְאֻמִּים:<p dir="rtl">
<span dir="rtl" class="inlineHeader" id="a27_Psalms, פרק קמט, ח">ח</span>
לֶאְסֹר מַלְכֵיהֶם בְּזִקִּים וְנִכְבְּדֵיהֶם בְּכַבְלֵי בַרְזֶל:<p dir="rtl">
<span dir="rtl" class="inlineHeader" id="a27_Psalms, פרק קמט, ט">ט</span>
לַעֲשׂוֹת בָּהֶם מִשְׁפָּט כָּתוּב הָדָר הוּא לְכָל חֲסִידָיו הַלְלוּיָהּ: <B>(פ)</B><p dir="rtl">
<h3 dir="rtl" id="a27_Psalms, פרק קנ">פרק-קנ</h3><p dir="rtl">
<span dir="rtl" class="inlineHeader" id="a27_Psalms, פרק קנ, א">א</span>
הַלְלוּיָהּ הַלְלוּ אֵל בְּקָדְשׁוֹ הַלְלוּהוּ בִּרְקִיעַ עֻזּוֹ:<p dir="rtl">
<span dir="rtl" class="inlineHeader" id="a27_Psalms, פרק קנ, ב">ב</span>
הַלְלוּהוּ בִגְבוּרֹתָיו הַלְלוּהוּ כְּרֹב גֻּדְלוֹ:<p dir="rtl">
<span dir="rtl" class="inlineHeader" id="a27_Psalms, פרק קנ, ג">ג</span>
הַלְלוּהוּ בְּתֵקַע שׁוֹפָר הַלְלוּהוּ בְּנֵבֶל וְכִנּוֹר:<p dir="rtl">
<span dir="rtl" class="inlineHeader" id="a27_Psalms, פרק קנ, ד">ד</span>
הַלְלוּהוּ בְתֹף וּמָחוֹל הַלְלוּהוּ בְּמִנִּים וְעוּגָב:<p dir="rtl">
<span dir="rtl" class="inlineHeader" id="a27_Psalms, פרק קנ, ה">ה</span>
הַלְלוּהוּ בְצִלְצְלֵי שָׁמַע הַלְלוּהוּ בְּצִלְצְלֵי תְרוּעָה:<p dir="rtl">
<span dir="rtl" class="inlineHeader" id="a27_Psalms, פרק קנ, ו">ו</span>
כֹּל הַנְּשָׁמָה תְּהַלֵּל יָהּ הַלְלוּיָהּ: <B>(פפפ)</B><p dir="rtl">
