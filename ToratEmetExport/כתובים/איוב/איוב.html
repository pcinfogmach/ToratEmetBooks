
<h3 dir="rtl" id="a29__Job, פרק א">פרק-א</h3><p dir="rtl">
<span dir="rtl" class="inlineHeader" id="a29__Job, פרק א, א">א</span>
<TF>אִ֛ישׁ הָיָ֥ה בְאֶֽרֶץ-ע֖וּץ אִיּ֣וֹב שְׁמ֑וֹ וְהָיָ֣ה | הָאִ֣ישׁ הַה֗וּא תָּ֧ם וְיָשָׁ֛ר וִירֵ֥א אֱלֹהִ֖ים וְסָ֥ר מֵרָֽע:</TF><p dir="rtl">
<span dir="rtl" class="inlineHeader" id="a29__Job, פרק א, ב">ב</span>
<TF>וַיִּוָּ֥לְדוּ ל֛וֹ שִׁבְעָ֥ה בָנִ֖ים וְשָׁל֥וֹשׁ בָּנֽוֹת:</TF><p dir="rtl">
<span dir="rtl" class="inlineHeader" id="a29__Job, פרק א, ג">ג</span>
<TF>וַיְהִ֣י מִ֠קְנֵהוּ שִֽׁבְעַ֙ת אַלְפֵי-צֹ֜אן וּשְׁלֹ֧שֶׁת אַלְפֵ֣י גְמַלִּ֗ים וַחֲמֵ֙שׁ מֵא֤וֹת צֶֽמֶד-בָּקָר֙ וַחֲמֵ֣שׁ מֵא֣וֹת אֲתוֹנ֔וֹת וַעֲבֻדָּ֖ה רַבָּ֣ה מְאֹ֑ד וַיְהִי֙ הָאִ֣ישׁ הַה֔וּא גָּד֖וֹל מִכָּל-בְּנֵי-קֶֽדֶם:</TF><p dir="rtl">
<span dir="rtl" class="inlineHeader" id="a29__Job, פרק א, ד">ד</span>
<TF>וְהָלְכ֤וּ בָנָיו֙ וְעָשׂ֣וּ מִשְׁתֶּ֔ה בֵּ֖ית אִ֣ישׁ יוֹמ֑וֹ וְשָׁלְח֗וּ וְקָרְאוּ֙ לִשְׁלֹ֣שֶׁת (אחיתיהם) אַחְיֽוֹתֵיהֶ֔ם לֶאֱכֹ֥ל וְלִשְׁתּ֖וֹת עִמָּהֶֽם:</TF><p dir="rtl">
<span dir="rtl" class="inlineHeader" id="a29__Job, פרק א, ה">ה</span>
<TF>וַיְהִ֡י כִּ֣י הִקִּיפֽוּ֩ יְמֵ֙י הַמִּשְׁתֶּ֜ה וַיִּשְׁלַ֧ח אִיּ֣וֹב וַֽיְקַדְּשֵׁ֗ם וְהִשְׁכִּ֣ים בַּבֹּקֶר֮ וְהֶעֱלָ֣ה עֹלוֹת֮ מִסְפַּ֣ר כֻּלָּם֒ כִּ֚י אָמַ֣ר אִיּ֔וֹב אוּלַי֙ חָטְא֣וּ בָנַ֔י וּבֵרֲכ֥וּ אֱלֹהִ֖ים בִּלְבָבָ֑ם כָּ֛כָה יַעֲשֶׂ֥ה אִיּ֖וֹב כָּל-הַיָּמִֽים:</TF> <B>(פ)</B><p dir="rtl">
<span dir="rtl" class="inlineHeader" id="a29__Job, פרק א, ו">ו</span>
<TF>וַיְהִ֣י הַיּ֔וֹם וַיָּבֹ֙אוּ֙ בְּנֵ֣י הָאֱלֹהִ֔ים לְהִתְיַצֵּ֖ב עַל-יְהוָ֑ה וַיָּב֥וֹא גַֽם-הַשָּׂטָ֖ן בְּתוֹכָֽם:</TF><p dir="rtl">
<span dir="rtl" class="inlineHeader" id="a29__Job, פרק א, ז">ז</span>
<TF>וַיֹּ֧אמֶר יְהוָ֛ה אֶל-הַשָּׂטָ֖ן מֵאַ֣יִן תָּבֹ֑א וַיַּ֙עַן הַשָּׂטָ֤ן אֶת-יְהוָה֙ וַיֹּאמַ֔ר מִשּׁ֣וּט בָּאָ֔רֶץ וּמֵֽהִתְהַלֵּ֖ךְ בָּֽהּ:</TF><p dir="rtl">
<span dir="rtl" class="inlineHeader" id="a29__Job, פרק א, ח">ח</span>
<TF>וַיֹּ֤אמֶר יְהוָה֙ אֶל-הַשָּׂטָ֔ן הֲשַׂ֥מְתָּ לִבְּךָ֖ עַל-עַבְדִּ֣י אִיּ֑וֹב כִּ֣י אֵ֤ין כָּמֹ֙הוּ֙ בָּאָ֔רֶץ אִ֣ישׁ תָּ֧ם וְיָשָׁ֛ר יְרֵ֥א אֱלֹהִ֖ים וְסָ֥ר מֵרָֽע:</TF><p dir="rtl">
<span dir="rtl" class="inlineHeader" id="a29__Job, פרק א, ט">ט</span>
<TF>וַיַּ֧עַן הַשָּׂטָ֛ן אֶת-יְהוָ֖ה וַיֹּאמַ֑ר הַֽחִנָּ֔ם יָרֵ֥א אִיּ֖וֹב אֱלֹהִֽים:</TF><p dir="rtl">
<span dir="rtl" class="inlineHeader" id="a29__Job, פרק א, י">י</span>
<TF>הֲלֹֽא-(את) אַ֠תָּה שַׂ֣כְתָּ בַעֲד֧וֹ וּבְעַד-בֵּית֛וֹ וּבְעַ֥ד כָּל-אֲשֶׁר-ל֖וֹ מִסָּבִ֑יב מַעֲשֵׂ֤ה יָדָיו֙ בֵּרַ֔כְתָּ וּמִקְנֵ֖הוּ פָּרַ֥ץ בָּאָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק א, יא">יא</span>
<TF>וְאוּלָם֙ שְֽׁלַֽח-נָ֣א יָֽדְךָ֔ וְגַ֖ע בְּכָל-אֲשֶׁר-ל֑וֹ אִם-לֹ֥א עַל-פָּנֶ֖יךָ יְבָרֲכֶֽךָּ:</TF><p dir="rtl">
<span dir="rtl" class="inlineHeader" id="a29__Job, פרק א, יב">יב</span>
<TF>וַיֹּ֙אמֶר יְהוָ֜ה אֶל-הַשָּׂטָ֗ן הִנֵּ֤ה כָל-אֲשֶׁר-לוֹ֙ בְּיָדֶ֔ךָ רַ֣ק אֵלָ֔יו אַל-תִּשְׁלַ֖ח יָדֶ֑ךָ וַיֵּצֵא֙ הַשָּׂטָ֔ן מֵעִ֖ם פְּנֵ֥י יְהוָֽה:</TF><p dir="rtl">
<span dir="rtl" class="inlineHeader" id="a29__Job, פרק א, יג">יג</span>
<TF>וַיְהִ֖י הַיּ֑וֹם וּבָנָ֙יו וּבְנֹתָ֤יו אֹֽכְלִים֙ וְשֹׁתִ֣ים יַ֔יִן בְּבֵ֖ית אֲחִיהֶ֥ם הַבְּכֽוֹר:</TF><p dir="rtl">
<span dir="rtl" class="inlineHeader" id="a29__Job, פרק א, יד">יד</span>
<TF>וּמַלְאָ֛ךְ בָּ֥א אֶל-אִיּ֖וֹב וַיֹּאמַ֑ר הַבָּקָר֙ הָי֣וּ חֹֽרְשׁ֔וֹת וְהָאֲתֹנ֖וֹת רֹע֥וֹת עַל-יְדֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק א, טו">טו</span>
<TF>וַתִּפֹּ֤ל שְׁבָא֙ וַתִּקָּחֵ֔ם וְאֶת-הַנְּעָרִ֖ים הִכּ֣וּ לְפִי-חָ֑רֶב וָֽאִמָּ֙לְטָ֧ה רַק-אֲנִ֛י לְבַדִּ֖י לְהַגִּ֥יד לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק א, טז">טז</span>
<TF>ע֣וֹד | זֶ֣ה מְדַבֵּ֗ר וְזֶה֮ בָּ֣א וַיֹּאמַר֒ אֵ֣שׁ אֱלֹהִ֗ים נָֽפְלָה֙ מִן-הַשָּׁמַ֔יִם וַתִּבְעַ֥ר בַּצֹּ֛אן וּבַנְּעָרִ֖ים וַתֹּאכְלֵ֑ם וָאִמָּ֙לְטָ֧ה רַק-אֲנִ֛י לְבַדִּ֖י לְהַגִּ֥יד לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק א, יז">יז</span>
<TF>ע֣וֹד | זֶ֣ה מְדַבֵּ֗ר וְזֶה֮ בָּ֣א וַיֹּאמַר֒ כַּשְׂדִּ֞ים שָׂ֣מוּ | שְׁלֹשָׁ֣ה רָאשִׁ֗ים וַֽיִּפְשְׁט֤וּ עַל-הַגְּמַלִּים֙ וַיִּקָּח֔וּם וְאֶת-הַנְּעָרִ֖ים הִכּ֣וּ לְפִי-חָ֑רֶב וָאִמָּ֙לְטָ֧ה רַק-אֲנִ֛י לְבַדִּ֖י לְהַגִּ֥יד לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק א, יח">יח</span>
<TF>עַ֚ד זֶ֣ה מְדַבֵּ֔ר וְזֶ֖ה בָּ֣א וַיֹּאמַ֑ר בָּנֶ֙יךָ וּבְנוֹתֶ֤יךָ אֹֽכְלִים֙ וְשֹׁתִ֣ים יַ֔יִן בְּבֵ֖ית אֲחִיהֶ֥ם הַבְּכֽוֹר:</TF><p dir="rtl">
<span dir="rtl" class="inlineHeader" id="a29__Job, פרק א, יט">יט</span>
<TF>וְהִנֵּה֩ ר֙וּחַ גְּדוֹלָ֜ה בָּ֣אָה | מֵעֵ֣בֶר הַמִּדְבָּ֗ר וַיִּגַּע֙ בְּאַרְבַּע֙ פִּנּ֣וֹת הַבַּ֔יִת וַיִּפֹּ֥ל עַל-הַנְּעָרִ֖ים וַיָּמ֑וּתוּ וָאִמָּ֙לְטָ֧ה רַק-אֲנִ֛י לְבַדִּ֖י לְהַגִּ֥יד לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק א, כ">כ</span>
<TF>וַיָּ֤קָם אִיּוֹב֙ וַיִּקְרַ֣ע אֶת-מְעִל֔וֹ וַיָּ֖גָז אֶת-רֹאשׁ֑וֹ וַיִּפֹּ֥ל אַ֖רְצָה וַיִּשְׁתָּֽחוּ:</TF><p dir="rtl">
<span dir="rtl" class="inlineHeader" id="a29__Job, פרק א, כא">כא</span>
<TF>וַיֹּאמֶר֩ עָרֹ֙ם (יצתי) יָצָ֜אתִי מִבֶּ֣טֶן אִמִּ֗י וְעָרֹם֙ אָשׁ֣וּב שָׁ֔מָה יְהוָ֣ה נָתַ֔ן וַיהוָ֖ה לָקָ֑ח יְהִ֛י שֵׁ֥ם יְהוָ֖ה מְבֹרָֽךְ:</TF><p dir="rtl">
<span dir="rtl" class="inlineHeader" id="a29__Job, פרק א, כב">כב</span>
<TF>בְּכָל-זֹ֖את לֹא-חָטָ֣א אִיּ֑וֹב וְלֹא-נָתַ֥ן תִּפְלָ֖ה לֵאלֹהִֽים:</TF> <B>(פ)</B><p dir="rtl">
<h3 dir="rtl" id="a29__Job, פרק ב">פרק-ב</h3><p dir="rtl">
<span dir="rtl" class="inlineHeader" id="a29__Job, פרק ב, א">א</span>
<TF>וַיְהִ֣י הַיּ֔וֹם וַיָּבֹ֙אוּ֙ בְּנֵ֣י הָֽאֱלֹהִ֔ים לְהִתְיַצֵּ֖ב עַל-יְהוָ֑ה וַיָּב֤וֹא גַֽם-הַשָּׂטָן֙ בְּתֹכָ֔ם לְהִתְיַצֵּ֖ב עַל-יְהוָֽה:</TF><p dir="rtl">
<span dir="rtl" class="inlineHeader" id="a29__Job, פרק ב, ב">ב</span>
<TF>וַיֹּ֤אמֶר יְהוָה֙ אֶל-הַשָּׂטָ֔ן אֵ֥י מִזֶּ֖ה תָּבֹ֑א וַיַּ֙עַן הַשָּׂטָ֤ן אֶת-יְהוָה֙ וַיֹּאמַ֔ר מִשֻּׁ֣ט בָּאָ֔רֶץ וּמֵהִתְהַלֵּ֖ךְ בָּֽהּ:</TF><p dir="rtl">
<span dir="rtl" class="inlineHeader" id="a29__Job, פרק ב, ג">ג</span>
<TF>וַיֹּ֙אמֶר יְהוָ֜ה אֶל-הַשָּׂטָ֗ן הֲשַׂ֣מְתָּ לִבְּךָ֮ אֶל-עַבְדִּ֣י אִיּוֹב֒ כִּי֩ אֵ֙ין כָּמֹ֜הוּ בָּאָ֗רֶץ אִ֣ישׁ תָּ֧ם וְיָשָׁ֛ר יְרֵ֥א אֱלֹהִ֖ים וְסָ֣ר מֵרָ֑ע וְעֹדֶ֙נּוּ֙ מַחֲזִ֣יק בְּתֻמָּת֔וֹ וַתְּסִיתֵ֥נִי ב֖וֹ לְבַלְּע֥וֹ חִנָּֽם:</TF><p dir="rtl">
<span dir="rtl" class="inlineHeader" id="a29__Job, פרק ב, ד">ד</span>
<TF>וַיַּ֧עַן הַשָּׂטָ֛ן אֶת-יְהוָ֖ה וַיֹּאמַ֑ר ע֣וֹר בְּעַד-ע֗וֹר וְכֹל֙ אֲשֶׁ֣ר לָאִ֔ישׁ יִתֵּ֖ן בְּעַ֥ד נַפְשֽׁוֹ:</TF><p dir="rtl">
<span dir="rtl" class="inlineHeader" id="a29__Job, פרק ב, ה">ה</span>
<TF>אוּלָם֙ שְֽׁלַֽח-נָ֣א יָֽדְךָ֔ וְגַ֥ע אֶל-עַצְמ֖וֹ וְאֶל-בְּשָׂר֑וֹ אִם-לֹ֥א אֶל-פָּנֶ֖יךָ יְבָרֲכֶֽךָּ:</TF><p dir="rtl">
<span dir="rtl" class="inlineHeader" id="a29__Job, פרק ב, ו">ו</span>
<TF>וַיֹּ֧אמֶר יְהוָ֛ה אֶל-הַשָּׂטָ֖ן הִנּ֣וֹ בְיָדֶ֑ךָ אַ֖ךְ אֶת-נַפְשׁ֥וֹ שְׁמֹֽר:</TF><p dir="rtl">
<span dir="rtl" class="inlineHeader" id="a29__Job, פרק ב, ז">ז</span>
<TF>וַיֵּצֵא֙ הַשָּׂטָ֔ן מֵאֵ֖ת פְּנֵ֣י יְהוָ֑ה וַיַּ֤ךְ אֶת-אִיּוֹב֙ בִּשְׁחִ֣ין רָ֔ע מִכַּ֥ף רַגְל֖וֹ (עד) וְעַ֥ד קָדְקֳדֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ב, ח">ח</span>
<TF>וַיִּֽקַּֽח-ל֣וֹ חֶ֔רֶשׂ לְהִתְגָּרֵ֖ד בּ֑וֹ וְה֖וּא יֹשֵׁ֥ב בְּתוֹךְ-הָאֵֽפֶר:</TF><p dir="rtl">
<span dir="rtl" class="inlineHeader" id="a29__Job, פרק ב, ט">ט</span>
<TF>וַתֹּ֤אמֶר לוֹ֙ אִשְׁתּ֔וֹ עֹדְךָ֖ מַחֲזִ֣יק בְּתֻמָּתֶ֑ךָ בָּרֵ֥ךְ אֱלֹהִ֖ים וָמֻֽת:</TF><p dir="rtl">
<span dir="rtl" class="inlineHeader" id="a29__Job, פרק ב, י">י</span>
<TF>וַיֹּ֣אמֶר אֵלֶ֗יהָ כְּדַבֵּ֞ר אַחַ֤ת הַנְּבָלוֹת֙ תְּדַבֵּ֔רִי גַּ֣ם אֶת-הַטּ֗וֹב נְקַבֵּל֙ מֵאֵ֣ת הָאֱלֹהִ֔ים וְאֶת-הָרָ֖ע לֹ֣א נְקַבֵּ֑ל בְּכָל-זֹ֛את לֹא-חָטָ֥א אִיּ֖וֹב בִּשְׂפָתָֽיו:</TF> <B>(פ)</B><p dir="rtl">
<span dir="rtl" class="inlineHeader" id="a29__Job, פרק ב, יא">יא</span>
<TF>וַֽיִּשְׁמְע֞וּ שְׁלֹ֣שֶׁת | רֵעֵ֣י אִיּ֗וֹב אֵ֣ת כָּל-הָרָעָ֣ה הַזֹּאת֮ הַבָּ֣אָה עָלָיו֒ וַיָּבֹ֙אוּ֙ אִ֣ישׁ מִמְּקֹמ֔וֹ אֱלִיפַ֤ז הַתֵּימָנִי֙ וּבִלְדַּ֣ד הַשּׁוּחִ֔י וְצוֹפַ֖ר הַנַּֽעֲמָתִ֑י וַיִּוָּעֲד֣וּ יַחְדָּ֔ו לָב֥וֹא לָנֽוּד-ל֖וֹ וּֽלְנַחֲמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ב, יב">יב</span>
<TF>וַיִּשְׂא֙וּ אֶת-עֵינֵיהֶ֤ם מֵרָחוֹק֙ וְלֹ֣א הִכִּירֻ֔הוּ וַיִּשְׂא֥וּ קוֹלָ֖ם וַיִּבְכּ֑וּ וַֽיִּקְרְעוּ֙ אִ֣ישׁ מְעִל֔וֹ וַיִּזְרְק֥וּ עָפָ֛ר עַל-רָאשֵׁיהֶ֖ם הַשָּׁמָֽיְמָה:</TF><p dir="rtl">
<span dir="rtl" class="inlineHeader" id="a29__Job, פרק ב, יג">יג</span>
<TF>וַיֵּשְׁב֤וּ אִתּוֹ֙ לָאָ֔רֶץ שִׁבְעַ֥ת יָמִ֖ים וְשִׁבְעַ֣ת לֵיל֑וֹת וְאֵין-דֹּבֵ֤ר אֵלָיו֙ דָּבָ֔ר כִּ֣י רָא֔וּ כִּֽי-גָדַ֥ל הַכְּאֵ֖ב מְאֹֽד:</TF><p dir="rtl">
<h3 dir="rtl" id="a29__Job, פרק ג">פרק-ג</h3><p dir="rtl">
<span dir="rtl" class="inlineHeader" id="a29__Job, פרק ג, א">א</span>
<TF>אַחֲרֵי-כֵ֗ן פָּתַ֤ח אִיּוֹב֙ אֶת-פִּ֔יהוּ וַיְקַלֵּ֖ל אֶת-יוֹמֽוֹ:</TF> <B>(פ)</B><p dir="rtl">
<span dir="rtl" class="inlineHeader" id="a29__Job, פרק ג, ב">ב</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק ג, ג">ג</span>
<TF>יֹ֣אבַד י֖וֹם אִוָּ֣לֶד בּ֑וֹ וְהַלַּ֥יְלָה אָ֝מַ֗ר הֹ֣רָה גָֽבֶר:</TF><p dir="rtl">
<span dir="rtl" class="inlineHeader" id="a29__Job, פרק ג, ד">ד</span>
<TF>הַיּ֥וֹם הַה֗וּא יְֽהִ֫י חֹ֥שֶׁךְ אַֽל-יִדְרְשֵׁ֣הוּ אֱל֣וֹהַּ מִמָּ֑עַל וְאַל-תּוֹפַ֖ע עָלָ֣יו נְהָרָֽה:</TF><p dir="rtl">
<span dir="rtl" class="inlineHeader" id="a29__Job, פרק ג, ה">ה</span>
<TF>יִגְאָלֻ֡הוּ חֹ֣שֶׁךְ וְ֭צַלְמָוֶת תִּשְׁכָּן-עָלָ֣יו עֲנָנָ֑ה יְ֝בַעֲתֻ֗הוּ כִּֽמְרִ֥ירֵי יֽוֹם:</TF><p dir="rtl">
<span dir="rtl" class="inlineHeader" id="a29__Job, פרק ג, ו">ו</span>
<TF>הַלַּ֥יְלָה הַהוּא֮ יִקָּחֵ֪ה֫וּ אֹ֥פֶל אַל-יִ֭חַדְּ בִּימֵ֣י שָׁנָ֑ה בְּמִסְפַּ֥ר יְ֝רָחִ֗ים אַל-יָבֹֽא:</TF><p dir="rtl">
<span dir="rtl" class="inlineHeader" id="a29__Job, פרק ג, ז">ז</span>
<TF>הִנֵּ֤ה הַלַּ֣יְלָה הַ֭הוּא יְהִ֣י גַלְמ֑וּד אַל-תָּבֹ֖א רְנָנָ֣ה בֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ג, ח">ח</span>
<TF>יִקְּבֻ֥הוּ אֹרְרֵי-י֑וֹם הָ֝עֲתִידִ֗ים עֹרֵ֥ר לִוְיָתָֽן:</TF><p dir="rtl">
<span dir="rtl" class="inlineHeader" id="a29__Job, פרק ג, ט">ט</span>
<TF>יֶחְשְׁכוּ֮ כּוֹכְבֵ֪י נִ֫שְׁפּ֥וֹ יְקַו-לְא֥וֹר וָאַ֑יִן וְאַל-יִ֝רְאֶ֗ה בְּעַפְעַפֵּי-שָֽׁחַר:</TF><p dir="rtl">
<span dir="rtl" class="inlineHeader" id="a29__Job, פרק ג, י">י</span>
<TF>כִּ֤י לֹ֣א סָ֭גַר דַּלְתֵ֣י בִטְנִ֑י וַיַּסְתֵּ֥ר עָ֝מָ֗ל מֵעֵינָֽי:</TF><p dir="rtl">
<span dir="rtl" class="inlineHeader" id="a29__Job, פרק ג, יא">יא</span>
<TF>לָ֤מָּה לֹּ֣א מֵרֶ֣חֶם אָמ֑וּת מִבֶּ֖טֶן יָצָ֣אתִי וְאֶגְוָֽע:</TF><p dir="rtl">
<span dir="rtl" class="inlineHeader" id="a29__Job, פרק ג, יב">יב</span>
<TF>מַ֭דּוּעַ קִדְּמ֣וּנִי בִרְכָּ֑יִם וּמַה-שָּׁ֝דַ֗יִם כִּ֣י אִינָֽק:</TF><p dir="rtl">
<span dir="rtl" class="inlineHeader" id="a29__Job, פרק ג, יג">יג</span>
<TF>כִּֽי-עַ֭תָּה שָׁכַ֣בְתִּי וְאֶשְׁק֑וֹט יָ֝שַׁ֗נְתִּי אָ֤ז | יָנ֬וּחַֽ לִֽי:</TF><p dir="rtl">
<span dir="rtl" class="inlineHeader" id="a29__Job, פרק ג, יד">יד</span>
<TF>עִם-מְ֭לָכִים וְיֹ֣עֲצֵי אָ֑רֶץ הַבֹּנִ֖ים חֳרָב֣וֹת לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק ג, טו">טו</span>
<TF>א֣וֹ עִם-שָׂ֭רִים זָהָ֣ב לָהֶ֑ם הַֽמְמַלְאִ֖ים בָּתֵּיהֶ֣ם כָּֽסֶף:</TF><p dir="rtl">
<span dir="rtl" class="inlineHeader" id="a29__Job, פרק ג, טז">טז</span>
<TF>א֤וֹ כְנֵ֣פֶל טָ֭מוּן לֹ֣א אֶהְיֶ֑ה כְּ֝עֹלְלִ֗ים לֹא-רָ֥אוּ אֽוֹר:</TF><p dir="rtl">
<span dir="rtl" class="inlineHeader" id="a29__Job, פרק ג, יז">יז</span>
<TF>שָׁ֣ם רְ֭שָׁעִים חָ֣דְלוּ רֹ֑גֶז וְשָׁ֥ם יָ֝נ֗וּחוּ יְגִ֣יעֵי כֹֽחַ:</TF><p dir="rtl">
<span dir="rtl" class="inlineHeader" id="a29__Job, פרק ג, יח">יח</span>
<TF>יַ֭חַד אֲסִירִ֣ים שַׁאֲנָ֑נוּ לֹ֥א שָׁ֝מְע֗וּ ק֣וֹל נֹגֵֽשׂ:</TF><p dir="rtl">
<span dir="rtl" class="inlineHeader" id="a29__Job, פרק ג, יט">יט</span>
<TF>קָטֹ֣ן וְ֭גָדוֹל שָׁ֣ם ה֑וּא וְ֝עֶ֗בֶד חָפְשִׁ֥י מֵאֲדֹנָֽיו:</TF><p dir="rtl">
<span dir="rtl" class="inlineHeader" id="a29__Job, פרק ג, כ">כ</span>
<TF>לָ֤מָּה יִתֵּ֣ן לְעָמֵ֣ל א֑וֹר וְ֝חַיִּ֗ים לְמָ֣רֵי נָֽפֶשׁ:</TF><p dir="rtl">
<span dir="rtl" class="inlineHeader" id="a29__Job, פרק ג, כא">כא</span>
<TF>הַֽמְחַכִּ֣ים לַמָּ֣וֶת וְאֵינֶ֑נּוּ וַֽ֝יַּחְפְּרֻ֗הוּ מִמַּטְמוֹנִֽים:</TF><p dir="rtl">
<span dir="rtl" class="inlineHeader" id="a29__Job, פרק ג, כב">כב</span>
<TF>הַשְּׂמֵחִ֥ים אֱלֵי-גִ֑יל יָ֝שִׂ֗ישׂוּ כִּ֣י יִמְצְאוּ-קָֽבֶר:</TF><p dir="rtl">
<span dir="rtl" class="inlineHeader" id="a29__Job, פרק ג, כג">כג</span>
<TF>לְ֭גֶבֶר אֲשֶׁר-דַּרְכּ֣וֹ נִסְתָּ֑רָה וַיָּ֖סֶךְ אֱל֣וֹהַּ בַּעֲדֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ג, כד">כד</span>
<TF>כִּֽי-לִפְנֵ֣י לַ֭חְמִי אַנְחָתִ֣י תָבֹ֑א וַֽיִּתְּכ֥וּ כַ֝מַּ֗יִם שַׁאֲגֹתָֽי:</TF><p dir="rtl">
<span dir="rtl" class="inlineHeader" id="a29__Job, פרק ג, כה">כה</span>
<TF>כִּ֤י פַ֣חַד פָּ֭חַדְתִּי וַיֶּאֱתָיֵ֑נִי וַאֲשֶׁ֥ר יָ֝גֹ֗רְתִּי יָ֣בֹא לִֽי:</TF><p dir="rtl">
<span dir="rtl" class="inlineHeader" id="a29__Job, פרק ג, כו">כו</span>
<TF>לֹ֤א שָׁלַ֙וְתִּי | וְלֹ֖א שָׁקַ֥טְתִּי וְֽלֹא-נָ֗חְתִּי וַיָּ֥בֹא רֹֽגֶז:</TF><p dir="rtl">
<h3 dir="rtl" id="a29__Job, פרק ד">פרק-ד</h3><p dir="rtl">
<span dir="rtl" class="inlineHeader" id="a29__Job, פרק ד, א">א</span>
<TF>וַ֭יַּעַן אֱלִיפַ֥ז הַֽתֵּימָנִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק ד, ב">ב</span>
<TF>הֲנִסָּ֬ה דָבָ֣ר אֵלֶ֣יךָ תִּלְאֶ֑ה וַעְצֹ֥ר בְּ֝מִלִּ֗ין מִ֣י יוּכָֽל:</TF><p dir="rtl">
<span dir="rtl" class="inlineHeader" id="a29__Job, פרק ד, ג">ג</span>
<TF>הִ֭נֵּה יִסַּ֣רְתָּ רַבִּ֑ים וְיָדַ֖יִם רָפ֣וֹת תְּחַזֵּֽק:</TF><p dir="rtl">
<span dir="rtl" class="inlineHeader" id="a29__Job, פרק ד, ד">ד</span>
<TF>כּ֖וֹשֵׁל יְקִימ֣וּן מִלֶּ֑יךָ וּבִרְכַּ֖יִם כֹּרְע֣וֹת תְּאַמֵּֽץ:</TF><p dir="rtl">
<span dir="rtl" class="inlineHeader" id="a29__Job, פרק ד, ה">ה</span>
<TF>כִּ֤י עַתָּ֙ה | תָּב֣וֹא אֵלֶ֣יךָ וַתֵּ֑לֶא תִּגַּ֥ע עָ֝דֶ֗יךָ וַתִּבָּהֵֽל:</TF><p dir="rtl">
<span dir="rtl" class="inlineHeader" id="a29__Job, פרק ד, ו">ו</span>
<TF>הֲלֹ֣א יִ֭רְאָתְךָ כִּסְלָתֶ֑ךָ תִּ֝קְוָתְךָ֗ וְתֹ֣ם דְּרָכֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק ד, ז">ז</span>
<TF>זְכָר-נָ֗א מִ֤י ה֣וּא נָקִ֣י אָבָ֑ד וְ֝אֵיפֹ֗ה יְשָׁרִ֥ים נִכְחָֽדוּ:</TF><p dir="rtl">
<span dir="rtl" class="inlineHeader" id="a29__Job, פרק ד, ח">ח</span>
<TF>כַּאֲשֶׁ֣ר רָ֭אִיתִי חֹ֣רְשֵׁי אָ֑וֶן וְזֹרְעֵ֖י עָמָ֣ל יִקְצְרֻֽהוּ:</TF><p dir="rtl">
<span dir="rtl" class="inlineHeader" id="a29__Job, פרק ד, ט">ט</span>
<TF>מִנִּשְׁמַ֣ת אֱל֣וֹהַ יֹאבֵ֑דוּ וּמֵר֖וּחַ אַפּ֣וֹ יִכְלֽוּ:</TF><p dir="rtl">
<span dir="rtl" class="inlineHeader" id="a29__Job, פרק ד, י">י</span>
<TF>שַׁאֲגַ֣ת אַ֭רְיֵה וְק֣וֹל שָׁ֑חַל וְשִׁנֵּ֖י כְפִירִ֣ים נִתָּֽעוּ:</TF><p dir="rtl">
<span dir="rtl" class="inlineHeader" id="a29__Job, פרק ד, יא">יא</span>
<TF>לַ֭יִשׁ אֹבֵ֣ד מִבְּלִי-טָ֑רֶף וּבְנֵ֥י לָ֝בִ֗יא יִתְפָּרָֽדוּ:</TF><p dir="rtl">
<span dir="rtl" class="inlineHeader" id="a29__Job, פרק ד, יב">יב</span>
<TF>וְ֭אֵלַי דָּבָ֣ר יְגֻנָּ֑ב וַתִּקַּ֥ח אָ֝זְנִ֗י שֵׁ֣מֶץ מֶֽנְהֽוּ:</TF><p dir="rtl">
<span dir="rtl" class="inlineHeader" id="a29__Job, פרק ד, יג">יג</span>
<TF>בִּ֭שְׂעִפִּים מֵחֶזְיֹנ֣וֹת לָ֑יְלָה בִּנְפֹ֥ל תַּ֝רְדֵּמָ֗ה עַל-אֲנָשִֽׁים:</TF><p dir="rtl">
<span dir="rtl" class="inlineHeader" id="a29__Job, פרק ד, יד">יד</span>
<TF>פַּ֣חַד קְ֭רָאַנִי וּרְעָדָ֑ה וְרֹ֖ב עַצְמוֹתַ֣י הִפְחִֽיד:</TF><p dir="rtl">
<span dir="rtl" class="inlineHeader" id="a29__Job, פרק ד, טו">טו</span>
<TF>וְ֭רוּחַ עַל-פָּנַ֣י יַחֲלֹ֑ף תְּ֝סַמֵּ֗ר שַֽׂעֲרַ֥ת בְּשָׂרִֽי:</TF><p dir="rtl">
<span dir="rtl" class="inlineHeader" id="a29__Job, פרק ד, טז">טז</span>
<TF>יַעֲמֹ֤ד | וְֽלֹא-אַכִּ֬יר מַרְאֵ֗הוּ תְּ֭מוּנָה לְנֶ֣גֶד עֵינָ֑י דְּמָמָ֖ה וָק֣וֹל אֶשְׁמָֽע:</TF><p dir="rtl">
<span dir="rtl" class="inlineHeader" id="a29__Job, פרק ד, יז">יז</span>
<TF>הַֽ֭אֱנוֹשׁ מֵאֱל֣וֹהַ יִצְדָּ֑ק אִ֥ם מֵ֝עֹשֵׂ֗הוּ יִטְהַר-גָּֽבֶר:</TF><p dir="rtl">
<span dir="rtl" class="inlineHeader" id="a29__Job, פרק ד, יח">יח</span>
<TF>הֵ֣ן בַּ֭עֲבָדָיו לֹ֣א יַאֲמִ֑ין וּ֝בְמַלְאָכָ֗יו יָשִׂ֥ים תָּהֳלָֽה:</TF><p dir="rtl">
<span dir="rtl" class="inlineHeader" id="a29__Job, פרק ד, יט">יט</span>
<TF>אַ֤ף | שֹׁכְנֵ֬י בָֽתֵּי-חֹ֗מֶר אֲשֶׁר-בֶּעָפָ֥ר יְסוֹדָ֑ם יְ֝דַכְּא֗וּם לִפְנֵי-עָֽשׁ:</TF><p dir="rtl">
<span dir="rtl" class="inlineHeader" id="a29__Job, פרק ד, כ">כ</span>
<TF>מִבֹּ֣קֶר לָעֶ֣רֶב יֻכַּ֑תּוּ מִבְּלִ֥י מֵ֝שִׂ֗ים לָנֶ֥צַח יֹאבֵֽדוּ:</TF><p dir="rtl">
<span dir="rtl" class="inlineHeader" id="a29__Job, פרק ד, כא">כא</span>
<TF>הֲלֹא-נִסַּ֣ע יִתְרָ֣ם בָּ֑ם יָ֝מ֗וּתוּ וְלֹ֣א בְחָכְמָֽה:</TF><p dir="rtl">
<h3 dir="rtl" id="a29__Job, פרק ה">פרק-ה</h3><p dir="rtl">
<span dir="rtl" class="inlineHeader" id="a29__Job, פרק ה, א">א</span>
<TF>קְֽרָא-נָ֭א הֲיֵ֣שׁ עוֹנֶ֑ךָּ וְאֶל-מִ֖י מִקְּדֹשִׁ֣ים תִּפְנֶֽה:</TF><p dir="rtl">
<span dir="rtl" class="inlineHeader" id="a29__Job, פרק ה, ב">ב</span>
<TF>כִּֽי-לֶֽ֭אֱוִיל יַהֲרָג-כָּ֑עַשׂ וּ֝פֹתֶ֗ה תָּמִ֥ית קִנְאָֽה:</TF><p dir="rtl">
<span dir="rtl" class="inlineHeader" id="a29__Job, פרק ה, ג">ג</span>
<TF>אֲֽנִי-רָ֭אִיתִי אֱוִ֣יל מַשְׁרִ֑ישׁ וָאֶקּ֖וֹב נָוֵ֣הוּ פִתְאֹֽם:</TF><p dir="rtl">
<span dir="rtl" class="inlineHeader" id="a29__Job, פרק ה, ד">ד</span>
<TF>יִרְחֲק֣וּ בָנָ֣יו מִיֶּ֑שַׁע וְיִֽדַּכְּא֥וּ בַ֝שַּׁ֗עַר וְאֵ֣ין מַצִּֽיל:</TF><p dir="rtl">
<span dir="rtl" class="inlineHeader" id="a29__Job, פרק ה, ה">ה</span>
<TF>אֲשֶׁ֤ר קְצִיר֙וֹ | רָ֘עֵ֤ב יֹאכֵ֗ל וְאֶֽל-מִצִּנִּ֥ים יִקָּחֵ֑הוּ וְשָׁאַ֖ף צַמִּ֣ים חֵילָֽם:</TF><p dir="rtl">
<span dir="rtl" class="inlineHeader" id="a29__Job, פרק ה, ו">ו</span>
<TF>כִּ֤י | לֹא-יֵצֵ֣א מֵעָפָ֣ר אָ֑וֶן וּ֝מֵאֲדָמָ֗ה לֹא-יִצְמַ֥ח עָמָֽל:</TF><p dir="rtl">
<span dir="rtl" class="inlineHeader" id="a29__Job, פרק ה, ז">ז</span>
<TF>כִּֽי-אָ֭דָם לְעָמָ֣ל יוּלָּ֑ד וּבְנֵי-רֶ֝֗שֶׁף יַגְבִּ֥יהוּ עֽוּף:</TF><p dir="rtl">
<span dir="rtl" class="inlineHeader" id="a29__Job, פרק ה, ח">ח</span>
<TF>אוּלָ֗ם אֲ֭נִי אֶדְרֹ֣שׁ אֶל-אֵ֑ל וְאֶל-אֱ֝לֹהִ֗ים אָשִׂ֥ים דִּבְרָתִֽי:</TF><p dir="rtl">
<span dir="rtl" class="inlineHeader" id="a29__Job, פרק ה, ט">ט</span>
<TF>עֹשֶׂ֣ה גְ֭דֹלוֹת וְאֵ֣ין חֵ֑קֶר נִ֝פְלָא֗וֹת עַד-אֵ֥ין מִסְפָּֽר:</TF><p dir="rtl">
<span dir="rtl" class="inlineHeader" id="a29__Job, פרק ה, י">י</span>
<TF>הַנֹּתֵ֣ן מָ֭טָר עַל-פְּנֵי-אָ֑רֶץ וְשֹׁ֥לֵֽחַ מַ֝יִם עַל-פְּנֵ֥י חוּצֽוֹת:</TF><p dir="rtl">
<span dir="rtl" class="inlineHeader" id="a29__Job, פרק ה, יא">יא</span>
<TF>לָשׂ֣וּם שְׁפָלִ֣ים לְמָר֑וֹם וְ֝קֹדְרִ֗ים שָׂ֣גְבוּ יֶֽשַׁע:</TF><p dir="rtl">
<span dir="rtl" class="inlineHeader" id="a29__Job, פרק ה, יב">יב</span>
<TF>מֵ֭פֵר מַחְשְׁב֣וֹת עֲרוּמִ֑ים וְֽלֹא-תַעֲשֶׂ֥ינָה יְ֝דֵיהֶ֗ם תּוּשִׁיָּֽה:</TF><p dir="rtl">
<span dir="rtl" class="inlineHeader" id="a29__Job, פרק ה, יג">יג</span>
<TF>לֹכֵ֣ד חֲכָמִ֣ים בְּעָרְמָ֑ם וַעֲצַ֖ת נִפְתָּלִ֣ים נִמְהָֽרָה:</TF><p dir="rtl">
<span dir="rtl" class="inlineHeader" id="a29__Job, פרק ה, יד">יד</span>
<TF>יוֹמָ֥ם יְפַגְּשׁוּ-חֹ֑שֶׁךְ וְ֝כַלַּ֗יְלָה יְֽמַשְׁשׁ֥וּ בַֽצָּהֳרָֽיִם:</TF><p dir="rtl">
<span dir="rtl" class="inlineHeader" id="a29__Job, פרק ה, טו">טו</span>
<TF>וַיֹּ֣שַׁע מֵ֭חֶרֶב מִפִּיהֶ֑ם וּמִיַּ֖ד חָזָ֣ק אֶבְיֽוֹן:</TF><p dir="rtl">
<span dir="rtl" class="inlineHeader" id="a29__Job, פרק ה, טז">טז</span>
<TF>וַתְּהִ֣י לַדַּ֣ל תִּקְוָ֑ה וְ֝עֹלָ֗תָה קָ֣פְצָה פִּֽיהָ:</TF><p dir="rtl">
<span dir="rtl" class="inlineHeader" id="a29__Job, פרק ה, יז">יז</span>
<TF>הִנֵּ֤ה אַשְׁרֵ֣י אֱ֭נוֹשׁ יוֹכִחֶ֣נּֽוּ אֱל֑וֹהַּ וּמוּסַ֥ר שַׁ֝דַּ֗י אַל-תִּמְאָֽס:</TF><p dir="rtl">
<span dir="rtl" class="inlineHeader" id="a29__Job, פרק ה, יח">יח</span>
<TF>כִּ֤י ה֣וּא יַכְאִ֣יב וְיֶחְבָּ֑שׁ יִ֝מְחַ֗ץ (וידו) וְיָדָ֥יו תִּרְפֶּֽינָה:</TF><p dir="rtl">
<span dir="rtl" class="inlineHeader" id="a29__Job, פרק ה, יט">יט</span>
<TF>בְּשֵׁ֣שׁ צָ֭רוֹת יַצִּילֶ֑ךָּ וּבְשֶׁ֓בַע | לֹא-יִגַּ֖ע בְּךָ֣ רָֽע:</TF><p dir="rtl">
<span dir="rtl" class="inlineHeader" id="a29__Job, פרק ה, כ">כ</span>
<TF>בְּ֭רָעָב פָּֽדְךָ֣ מִמָּ֑וֶת וּ֝בְמִלְחָמָ֗ה מִ֣ידֵי חָֽרֶב:</TF><p dir="rtl">
<span dir="rtl" class="inlineHeader" id="a29__Job, פרק ה, כא">כא</span>
<TF>בְּשׁ֣וֹט לָ֭שׁוֹן תֵּחָבֵ֑א וְֽלֹא-תִירָ֥א מִ֝שֹּׁ֗ד כִּ֣י יָבֽוֹא:</TF><p dir="rtl">
<span dir="rtl" class="inlineHeader" id="a29__Job, פרק ה, כב">כב</span>
<TF>לְשֹׁ֣ד וּלְכָפָ֣ן תִּשְׂחָ֑ק וּֽמֵחַיַּ֥ת הָ֝אָ֗רֶץ אַל-תִּירָֽא:</TF><p dir="rtl">
<span dir="rtl" class="inlineHeader" id="a29__Job, פרק ה, כג">כג</span>
<TF>כִּ֤י עִם-אַבְנֵ֣י הַשָּׂדֶ֣ה בְרִיתֶ֑ךָ וְחַיַּ֥ת הַ֝שָּׂדֶ֗ה הָשְׁלְמָה-לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק ה, כד">כד</span>
<TF>וְֽ֭יָדַעְתָּ כִּי-שָׁל֣וֹם אָהֳלֶ֑ךָ וּֽפָקַדְתָּ֥ נָ֝וְךָ וְלֹ֣א תֶחֱטָֽא:</TF><p dir="rtl">
<span dir="rtl" class="inlineHeader" id="a29__Job, פרק ה, כה">כה</span>
<TF>וְֽ֭יָדַעְתָּ כִּי-רַ֣ב זַרְעֶ֑ךָ וְ֝צֶאֱצָאֶ֗יךָ כְּעֵ֣שֶׂב הָאָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק ה, כו">כו</span>
<TF>תָּב֣וֹא בְכֶ֣לַח אֱלֵי-קָ֑בֶר כַּעֲל֖וֹת גָּדִ֣ישׁ בְּעִתּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ה, כז">כז</span>
<TF>הִנֵּה-זֹ֭את חֲקַרְנ֥וּהָ כֶּֽן-הִ֑יא שְׁ֝מָעֶ֗נָּה וְאַתָּ֥ה דַֽע-לָֽךְ:</TF><p dir="rtl">
<h3 dir="rtl" id="a29__Job, פרק ו">פרק-ו</h3><p dir="rtl">
<span dir="rtl" class="inlineHeader" id="a29__Job, פרק ו, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק ו, ב">ב</span>
<TF>ל֗וּ שָׁק֣וֹל יִשָּׁקֵ֣ל כַּעְשִׂ֑י (והיתי) וְ֝הַוָּתִ֗י בְּֽמֹאזְנַ֥יִם יִשְׂאוּ-יָֽחַד:</TF><p dir="rtl">
<span dir="rtl" class="inlineHeader" id="a29__Job, פרק ו, ג">ג</span>
<TF>כִּֽי-עַתָּ֗ה מֵח֣וֹל יַמִּ֣ים יִכְבָּ֑ד עַל-כֵּ֝֗ן דְּבָרַ֥י לָֽעוּ:</TF><p dir="rtl">
<span dir="rtl" class="inlineHeader" id="a29__Job, פרק ו, ד">ד</span>
<TF>כִּ֤י חִצֵּ֪י שַׁדַּ֡י עִמָּדִ֗י אֲשֶׁ֣ר חֲ֭מָתָם שֹׁתָ֣ה רוּחִ֑י בִּעוּתֵ֖י אֱל֣וֹהַּ יַֽעַרְכֽוּנִי:</TF><p dir="rtl">
<span dir="rtl" class="inlineHeader" id="a29__Job, פרק ו, ה">ה</span>
<TF>הֲיִֽנְהַק-פֶּ֥רֶא עֲלֵי-דֶ֑שֶׁא אִ֥ם יִגְעֶה-שּׁ֝֗וֹר עַל-בְּלִילֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ו, ו">ו</span>
<TF>הֲיֵאָכֵ֣ל תָּ֭פֵל מִבְּלִי-מֶ֑לַח אִם-יֶשׁ-טַ֝֗עַם בְּרִ֣יר חַלָּמֽוּת:</TF><p dir="rtl">
<span dir="rtl" class="inlineHeader" id="a29__Job, פרק ו, ז">ז</span>
<TF>מֵאֲנָ֣ה לִנְגּ֣וֹעַ נַפְשִׁ֑י הֵ֝֗מָּה כִּדְוֵ֥י לַחְמִֽי:</TF><p dir="rtl">
<span dir="rtl" class="inlineHeader" id="a29__Job, פרק ו, ח">ח</span>
<TF>מִֽי-יִ֭תֵּן תָּב֣וֹא שֶֽׁאֱלָתִ֑י וְ֝תִקְוָתִ֗י יִתֵּ֥ן אֱלֽוֹהַּ:</TF><p dir="rtl">
<span dir="rtl" class="inlineHeader" id="a29__Job, פרק ו, ט">ט</span>
<TF>וְיֹאֵ֣ל אֱ֭לוֹהַּ וִֽידַכְּאֵ֑נִי יַתֵּ֥ר יָ֝ד֗וֹ וִֽיבַצְּעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק ו, י">י</span>
<TF>וּ֥תְהִי ע֙וֹד | נֶ֘חָ֤מָתִ֗י וַאֲסַלְּדָ֣ה בְ֭חִילָה לֹ֣א יַחְמ֑וֹל כִּי-לֹ֥א כִ֝חַ֗דְתִּי אִמְרֵ֥י קָדֽוֹשׁ:</TF><p dir="rtl">
<span dir="rtl" class="inlineHeader" id="a29__Job, פרק ו, יא">יא</span>
<TF>מַה-כֹּחִ֥י כִֽי-אֲיַחֵ֑ל וּמַה-קִּ֝צִּ֗י כִּֽי-אַאֲרִ֥יךְ נַפְשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק ו, יב">יב</span>
<TF>אִם-כֹּ֣חַ אֲבָנִ֣ים כֹּחִ֑י אִֽם-בְּשָׂרִ֥י נָחֽוּשׁ:</TF><p dir="rtl">
<span dir="rtl" class="inlineHeader" id="a29__Job, פרק ו, יג">יג</span>
<TF>הַאִ֬ם אֵ֣ין עֶזְרָתִ֣י בִ֑י וְ֝תֻשִׁיָּ֗ה נִדְּחָ֥ה מִמֶּֽנִּי:</TF><p dir="rtl">
<span dir="rtl" class="inlineHeader" id="a29__Job, פרק ו, יד">יד</span>
<TF>לַמָּ֣ס מֵרֵעֵ֣הוּ חָ֑סֶד וְיִרְאַ֖ת שַׁדַּ֣י יַעֲזֽוֹב:</TF><p dir="rtl">
<span dir="rtl" class="inlineHeader" id="a29__Job, פרק ו, טו">טו</span>
<TF>אַ֭חַי בָּגְד֣וּ כְמוֹ-נָ֑חַל כַּאֲפִ֖יק נְחָלִ֣ים יַעֲבֹֽרוּ:</TF><p dir="rtl">
<span dir="rtl" class="inlineHeader" id="a29__Job, פרק ו, טז">טז</span>
<TF>הַקֹּדְרִ֥ים מִנִּי-קָ֑רַח עָ֝לֵ֗ימוֹ יִתְעַלֶּם-שָֽׁלֶג:</TF><p dir="rtl">
<span dir="rtl" class="inlineHeader" id="a29__Job, פרק ו, יז">יז</span>
<TF>בְּ֭עֵת יְזֹרְב֣וּ נִצְמָ֑תוּ בְּ֝חֻמּ֗וֹ נִדְעֲכ֥וּ מִמְּקוֹמָֽם:</TF><p dir="rtl">
<span dir="rtl" class="inlineHeader" id="a29__Job, פרק ו, יח">יח</span>
<TF>יִ֭לָּ֣פְתוּ אָרְח֣וֹת דַּרְכָּ֑ם יַעֲל֖וּ בַתֹּ֣הוּ וְיֹאבֵֽדוּ:</TF><p dir="rtl">
<span dir="rtl" class="inlineHeader" id="a29__Job, פרק ו, יט">יט</span>
<TF>הִ֭בִּיטוּ אָרְח֣וֹת תֵּמָ֑א הֲלִיכֹ֥ת שְׁ֝בָ֗א קִוּוּ-לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק ו, כ">כ</span>
<TF>בֹּ֥שׁוּ כִּֽי-בָטָ֑ח בָּ֥אוּ עָ֝דֶ֗יהָ וַיֶּחְפָּֽרוּ:</TF><p dir="rtl">
<span dir="rtl" class="inlineHeader" id="a29__Job, פרק ו, כא">כא</span>
<TF>כִּֽי-עַ֭תָּה הֱיִ֣יתֶם (לא) ל֑וֹ תִּֽרְא֥וּ חֲ֝תַ֗ת וַתִּירָֽאוּ:</TF><p dir="rtl">
<span dir="rtl" class="inlineHeader" id="a29__Job, פרק ו, כב">כב</span>
<TF>הֲֽכִי-אָ֭מַרְתִּי הָ֣בוּ לִ֑י וּ֝מִכֹּחֲכֶ֗ם שִׁחֲד֥וּ בַעֲדִֽי:</TF><p dir="rtl">
<span dir="rtl" class="inlineHeader" id="a29__Job, פרק ו, כג">כג</span>
<TF>וּמַלְּט֥וּנִי מִיַּד-צָ֑ר וּמִיַּ֖ד עָרִיצִ֣ים תִּפְדּֽוּנִי:</TF><p dir="rtl">
<span dir="rtl" class="inlineHeader" id="a29__Job, פרק ו, כד">כד</span>
<TF>ה֭וֹרוּנִי וַאֲנִ֣י אַחֲרִ֑ישׁ וּמַה-שָּׁ֝גִ֗יתִי הָבִ֥ינוּ לִֽי:</TF><p dir="rtl">
<span dir="rtl" class="inlineHeader" id="a29__Job, פרק ו, כה">כה</span>
<TF>מַה-נִּמְרְצ֥וּ אִמְרֵי-יֹ֑שֶׁר וּמַה-יּוֹכִ֖יחַ הוֹכֵ֣חַ מִכֶּֽם:</TF><p dir="rtl">
<span dir="rtl" class="inlineHeader" id="a29__Job, פרק ו, כו">כו</span>
<TF>הַלְהוֹכַ֣ח מִלִּ֣ים תַּחְשֹׁ֑בוּ וּ֝לְר֗וּחַ אִמְרֵ֥י נֹאָֽשׁ:</TF><p dir="rtl">
<span dir="rtl" class="inlineHeader" id="a29__Job, פרק ו, כז">כז</span>
<TF>אַף-עַל-יָת֥וֹם תַּפִּ֑ילוּ וְ֝תִכְר֗וּ עַל-רֵֽיעֲכֶֽם:</TF><p dir="rtl">
<span dir="rtl" class="inlineHeader" id="a29__Job, פרק ו, כח">כח</span>
<TF>וְ֭עַתָּה הוֹאִ֣ילוּ פְנוּ-בִ֑י וְעַל-פְּ֝נֵיכֶ֗ם אִם-אֲכַזֵּֽב:</TF><p dir="rtl">
<span dir="rtl" class="inlineHeader" id="a29__Job, פרק ו, כט">כט</span>
<TF>שֻֽׁבוּ-נָ֭א אַל-תְּהִ֣י עַוְלָ֑ה (ושבי) וְשׁ֥וּבוּ ע֝וֹד צִדְקִי-בָֽהּ:</TF><p dir="rtl">
<span dir="rtl" class="inlineHeader" id="a29__Job, פרק ו, ל">ל</span>
<TF>הֲיֵשׁ-בִּלְשׁוֹנִ֥י עַוְלָ֑ה אִם-חִ֝כִּ֗י לֹא-יָבִ֥ין הַוּֽוֹת:</TF><p dir="rtl">
<h3 dir="rtl" id="a29__Job, פרק ז">פרק-ז</h3><p dir="rtl">
<span dir="rtl" class="inlineHeader" id="a29__Job, פרק ז, א">א</span>
<TF>הֲלֹא-צָבָ֣א לֶאֱנ֣וֹשׁ (על)-עֲלֵי-אָ֑רֶץ וְכִימֵ֖י שָׂכִ֣יר יָמָֽיו:</TF><p dir="rtl">
<span dir="rtl" class="inlineHeader" id="a29__Job, פרק ז, ב">ב</span>
<TF>כְּעֶ֥בֶד יִשְׁאַף-צֵ֑ל וּ֝כְשָׂכִ֗יר יְקַוֶּ֥ה פָעֳלֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ז, ג">ג</span>
<TF>כֵּ֤ן הָנְחַ֣לְתִּי לִ֭י יַרְחֵי-שָׁ֑וְא וְלֵיל֥וֹת עָ֝מָ֗ל מִנּוּ-לִֽי:</TF><p dir="rtl">
<span dir="rtl" class="inlineHeader" id="a29__Job, פרק ז, ד">ד</span>
<TF>אִם-שָׁכַ֗בְתִּי וְאָמַ֗רְתִּי מָתַ֣י אָ֭קוּם וּמִדַּד-עָ֑רֶב וְשָׂבַ֖עְתִּי נְדֻדִ֣ים עֲדֵי-נָֽשֶׁף:</TF><p dir="rtl">
<span dir="rtl" class="inlineHeader" id="a29__Job, פרק ז, ה">ה</span>
<TF>לָ֘בַ֤שׁ בְּשָׂרִ֣י רִ֭מָּה (וגיש) וְג֣וּשׁ עָפָ֑ר עוֹרִ֥י רָ֝גַ֗ע וַיִּמָּאֵֽס:</TF><p dir="rtl">
<span dir="rtl" class="inlineHeader" id="a29__Job, פרק ז, ו">ו</span>
<TF>יָמַ֣י קַ֭לּוּ מִנִּי-אָ֑רֶג וַ֝יִּכְל֗וּ בְּאֶ֣פֶס תִּקְוָֽה:</TF><p dir="rtl">
<span dir="rtl" class="inlineHeader" id="a29__Job, פרק ז, ז">ז</span>
<TF>זְ֭כֹר כִּי-ר֣וּחַ חַיָּ֑י לֹא-תָשׁ֥וּב עֵ֝ינִ֗י לִרְא֥וֹת טֽוֹב:</TF><p dir="rtl">
<span dir="rtl" class="inlineHeader" id="a29__Job, פרק ז, ח">ח</span>
<TF>לֹֽא-תְ֭שׁוּרֵנִי עֵ֣ין רֹ֑אִי עֵינֶ֖יךָ בִּ֣י וְאֵינֶֽנִּי:</TF><p dir="rtl">
<span dir="rtl" class="inlineHeader" id="a29__Job, פרק ז, ט">ט</span>
<TF>כָּלָ֣ה עָ֭נָן וַיֵּלַ֑ךְ כֵּ֥ן יוֹרֵ֥ד שְׁ֝א֗וֹל לֹ֣א יַעֲלֶֽה:</TF><p dir="rtl">
<span dir="rtl" class="inlineHeader" id="a29__Job, פרק ז, י">י</span>
<TF>לֹא-יָשׁ֣וּב ע֣וֹד לְבֵית֑וֹ וְלֹא-יַכִּירֶ֖נּוּ ע֣וֹד מְקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ז, יא">יא</span>
<TF>גַּם-אֲנִי֮ לֹ֤א אֶחֱשָׂ֫ךְ פִּ֥י אֲֽ֭דַבְּרָה בְּצַ֣ר רוּחִ֑י אָ֝שִׂ֗יחָה בְּמַ֣ר נַפְשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק ז, יב">יב</span>
<TF>הֲֽיָם-אָ֭נִי אִם-תַּנִּ֑ין כִּֽי-תָשִׂ֖ים עָלַ֣י מִשְׁמָֽר:</TF><p dir="rtl">
<span dir="rtl" class="inlineHeader" id="a29__Job, פרק ז, יג">יג</span>
<TF>כִּֽי-אָ֭מַרְתִּי תְּנַחֲמֵ֣נִי עַרְשִׂ֑י יִשָּׂ֥א בְ֝שִׂיחִ֗י מִשְׁכָּבִֽי:</TF><p dir="rtl">
<span dir="rtl" class="inlineHeader" id="a29__Job, פרק ז, יד">יד</span>
<TF>וְחִתַּתַּ֥נִי בַחֲלֹמ֑וֹת וּֽמֵחֶזְיֹנ֥וֹת תְּבַעֲתַֽנִּי:</TF><p dir="rtl">
<span dir="rtl" class="inlineHeader" id="a29__Job, פרק ז, טו">טו</span>
<TF>וַתִּבְחַ֣ר מַחֲנָ֣ק נַפְשִׁ֑י מָ֝֗וֶת מֵֽעַצְמוֹתָֽי:</TF><p dir="rtl">
<span dir="rtl" class="inlineHeader" id="a29__Job, פרק ז, טז">טז</span>
<TF>מָ֭אַסְתִּי לֹא-לְעֹלָ֣ם אֶֽחְיֶ֑ה חֲדַ֥ל מִ֝מֶּ֗נִּי כִּי-הֶ֥בֶל יָמָֽי:</TF><p dir="rtl">
<span dir="rtl" class="inlineHeader" id="a29__Job, פרק ז, יז">יז</span>
<TF>מָֽה-אֱ֭נוֹשׁ כִּ֣י תְגַדְּלֶ֑נּוּ וְכִי-תָשִׁ֖ית אֵלָ֣יו לִבֶּֽךָ:</TF><p dir="rtl">
<span dir="rtl" class="inlineHeader" id="a29__Job, פרק ז, יח">יח</span>
<TF>וַתִּפְקְדֶ֥נּוּ לִבְקָרִ֑ים לִ֝רְגָעִ֗ים תִּבְחָנֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק ז, יט">יט</span>
<TF>כַּ֭מָּה לֹא-תִשְׁעֶ֣ה מִמֶּ֑נִּי לֹֽא-תַ֝רְפֵּ֗נִי עַד-בִּלְעִ֥י רֻקִּֽי:</TF><p dir="rtl">
<span dir="rtl" class="inlineHeader" id="a29__Job, פרק ז, כ">כ</span>
<TF>חָטָ֡אתִי מָ֤ה אֶפְעַ֙ל | לָךְ֮ נֹצֵ֪ר הָאָ֫דָ֥ם לָ֤מָה שַׂמְתַּ֣נִי לְמִפְגָּ֣ע לָ֑ךְ וָאֶהְיֶ֖ה עָלַ֣י לְמַשָּֽׂא:</TF><p dir="rtl">
<span dir="rtl" class="inlineHeader" id="a29__Job, פרק ז, כא">כא</span>
<TF>וּמֶ֤ה | לֹא-תִשָּׂ֣א פִשְׁעִי֮ וְתַעֲבִ֪יר אֶת-עֲוֹ֫נִ֥י כִּֽי-עַ֭תָּה לֶעָפָ֣ר אֶשְׁכָּ֑ב וְשִׁ֖חֲרְתַּ֣נִי וְאֵינֶֽנִּי:</TF><p dir="rtl">
<h3 dir="rtl" id="a29__Job, פרק ח">פרק-ח</h3><p dir="rtl">
<span dir="rtl" class="inlineHeader" id="a29__Job, פרק ח, א">א</span>
<TF>וַ֭יַּעַן בִּלְדַּ֥ד הַשּׁוּחִ֗י וַיֹאמַֽר:</TF><p dir="rtl">
<span dir="rtl" class="inlineHeader" id="a29__Job, פרק ח, ב">ב</span>
<TF>עַד-אָ֥ן תְּמַלֶּל-אֵ֑לֶּה וְר֥וּחַ כַּ֝בִּיר אִמְרֵי-פִֽיךָ:</TF><p dir="rtl">
<span dir="rtl" class="inlineHeader" id="a29__Job, פרק ח, ג">ג</span>
<TF>הַ֭אֵל יְעַוֵּ֣ת מִשְׁפָּ֑ט וְאִם-שַׁ֝דַּ֗י יְעַוֵּֽת-צֶֽדֶק:</TF><p dir="rtl">
<span dir="rtl" class="inlineHeader" id="a29__Job, פרק ח, ד">ד</span>
<TF>אִם-בָּנֶ֥יךָ חָֽטְאוּ-ל֑וֹ וַֽ֝יְשַׁלְּחֵ֗ם בְּיַד-פִּשְׁעָֽם:</TF><p dir="rtl">
<span dir="rtl" class="inlineHeader" id="a29__Job, פרק ח, ה">ה</span>
<TF>אִם-אַ֭תָּה תְּשַׁחֵ֣ר אֶל-אֵ֑ל וְאֶל-שַׁ֝דַּ֗י תִּתְחַנָּֽן:</TF><p dir="rtl">
<span dir="rtl" class="inlineHeader" id="a29__Job, פרק ח, ו">ו</span>
<TF>אִם-זַ֥ךְ וְיָשָׁ֗ר אָ֥תָּה כִּי-עַ֭תָּה יָעִ֣יר עָלֶ֑יךָ וְ֝שִׁלַּ֗ם נְוַ֣ת צִדְקֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק ח, ז">ז</span>
<TF>וְהָיָ֣ה רֵאשִׁיתְךָ֣ מִצְעָ֑ר וְ֝אַחֲרִיתְךָ֗ יִשְׂגֶּ֥ה מְאֹֽד:</TF><p dir="rtl">
<span dir="rtl" class="inlineHeader" id="a29__Job, פרק ח, ח">ח</span>
<TF>כִּֽי-שְׁאַל-נָ֭א לְדֹ֣ר רִישׁ֑וֹן וְ֝כוֹנֵ֗ן לְחֵ֣קֶר אֲבוֹתָֽם:</TF><p dir="rtl">
<span dir="rtl" class="inlineHeader" id="a29__Job, פרק ח, ט">ט</span>
<TF>כִּֽי-תְמ֣וֹל אֲ֭נַחְנוּ וְלֹ֣א נֵדָ֑ע כִּ֤י צֵ֖ל יָמֵ֣ינוּ עֲלֵי-אָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק ח, י">י</span>
<TF>הֲלֹא-הֵ֣ם י֭וֹרוּךָ יֹ֣אמְרוּ לָ֑ךְ וּ֝מִלִּבָּ֗ם יוֹצִ֥אוּ מִלִּֽים:</TF><p dir="rtl">
<span dir="rtl" class="inlineHeader" id="a29__Job, פרק ח, יא">יא</span>
<TF>הֲיִֽגְאֶה-גֹּ֭מֶא בְּלֹ֣א בִצָּ֑ה יִשְׂגֶּה-אָ֥חוּ בְלִי-מָֽיִם:</TF><p dir="rtl">
<span dir="rtl" class="inlineHeader" id="a29__Job, פרק ח, יב">יב</span>
<TF>עֹדֶ֣נּוּ בְ֭אִבּוֹ לֹ֣א יִקָּטֵ֑ף וְלִפְנֵ֖י כָל-חָצִ֣יר יִיבָֽשׁ:</TF><p dir="rtl">
<span dir="rtl" class="inlineHeader" id="a29__Job, פרק ח, יג">יג</span>
<TF>כֵּ֗ן אָ֭רְחוֹת כָּל-שֹׁ֣כְחֵי אֵ֑ל וְתִקְוַ֖ת חָנֵ֣ף תֹּאבֵֽד:</TF><p dir="rtl">
<span dir="rtl" class="inlineHeader" id="a29__Job, פרק ח, יד">יד</span>
<TF>אֲשֶׁר-יָק֥וֹט כִּסְל֑וֹ וּבֵ֥ית עַ֝כָּבִ֗ישׁ מִבְטַחֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ח, טו">טו</span>
<TF>יִשָּׁעֵ֣ן עַל-בֵּ֭יתוֹ וְלֹ֣א יַעֲמֹ֑ד יַחֲזִ֥יק בּ֝֗וֹ וְלֹ֣א יָקֽוּם:</TF><p dir="rtl">
<span dir="rtl" class="inlineHeader" id="a29__Job, פרק ח, טז">טז</span>
<TF>רָטֹ֣ב ה֖וּא לִפְנֵי-שָׁ֑מֶשׁ וְעַ֥ל גַּ֝נָּת֗וֹ יֹֽנַקְתּ֥וֹ תֵצֵֽא:</TF><p dir="rtl">
<span dir="rtl" class="inlineHeader" id="a29__Job, פרק ח, יז">יז</span>
<TF>עַל-גַּ֭ל שָֽׁרָשָׁ֣יו יְסֻבָּ֑כוּ בֵּ֖ית אֲבָנִ֣ים יֶחֱזֶֽה:</TF><p dir="rtl">
<span dir="rtl" class="inlineHeader" id="a29__Job, פרק ח, יח">יח</span>
<TF>אִם-יְבַלְּעֶ֥נּוּ מִמְּקוֹמ֑וֹ וְכִ֥חֶשׁ בּ֝֗וֹ לֹ֣א רְאִיתִֽיךָ:</TF><p dir="rtl">
<span dir="rtl" class="inlineHeader" id="a29__Job, פרק ח, יט">יט</span>
<TF>הֶן-ה֭וּא מְשׂ֣וֹשׂ דַּרְכּ֑וֹ וּ֝מֵעָפָ֗ר אַחֵ֥ר יִצְמָֽחוּ:</TF><p dir="rtl">
<span dir="rtl" class="inlineHeader" id="a29__Job, פרק ח, כ">כ</span>
<TF>הֶן-אֵ֭ל לֹ֣א יִמְאַס-תָּ֑ם וְלֹֽא-יַ֝חֲזִ֗יק בְּיַד-מְרֵעִֽים:</TF><p dir="rtl">
<span dir="rtl" class="inlineHeader" id="a29__Job, פרק ח, כא">כא</span>
<TF>עַד-יְמַלֵּ֣ה שְׂח֣וֹק פִּ֑יךָ וּשְׂפָתֶ֥יךָ תְרוּעָֽה:</TF><p dir="rtl">
<span dir="rtl" class="inlineHeader" id="a29__Job, פרק ח, כב">כב</span>
<TF>שֹׂנְאֶ֥יךָ יִלְבְּשׁוּ-בֹ֑שֶׁת וְאֹ֖הֶל רְשָׁעִ֣ים אֵינֶֽנּוּ:</TF><p dir="rtl">
<h3 dir="rtl" id="a29__Job, פרק ט">פרק-ט</h3><p dir="rtl">
<span dir="rtl" class="inlineHeader" id="a29__Job, פרק ט, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק ט, ב">ב</span>
<TF>אָ֭מְנָם יָדַ֣עְתִּי כִי-כֵ֑ן וּמַה-יִּצְדַּ֖ק אֱנ֣וֹשׁ עִם-אֵֽל:</TF><p dir="rtl">
<span dir="rtl" class="inlineHeader" id="a29__Job, פרק ט, ג">ג</span>
<TF>אִם-יַ֭חְפֹּץ לָרִ֣יב עִמּ֑וֹ לֹֽא-יַ֝עֲנֶ֗נּוּ אַחַ֥ת מִנִּי-אָֽלֶף:</TF><p dir="rtl">
<span dir="rtl" class="inlineHeader" id="a29__Job, פרק ט, ד">ד</span>
<TF>חֲכַ֣ם לֵ֭בָב וְאַמִּ֣יץ כֹּ֑חַ מִֽי-הִקְשָׁ֥ה אֵ֝לָ֗יו וַיִּשְׁלָֽם:</TF><p dir="rtl">
<span dir="rtl" class="inlineHeader" id="a29__Job, פרק ט, ה">ה</span>
<TF>הַמַּעְתִּ֣יק הָ֭רִים וְלֹ֣א יָדָ֑עוּ אֲשֶׁ֖ר הֲפָכָ֣ם בְּאַפּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ט, ו">ו</span>
<TF>הַמַּרְגִּ֣יז אֶ֭רֶץ מִמְּקוֹמָ֑הּ וְ֝עַמּוּדֶ֗יהָ יִתְפַלָּצֽוּן:</TF><p dir="rtl">
<span dir="rtl" class="inlineHeader" id="a29__Job, פרק ט, ז">ז</span>
<TF>הָאֹמֵ֣ר לַ֭חֶרֶס וְלֹ֣א יִזְרָ֑ח וּבְעַ֖ד כּוֹכָבִ֣ים יַחְתֹּֽם:</TF><p dir="rtl">
<span dir="rtl" class="inlineHeader" id="a29__Job, פרק ט, ח">ח</span>
<TF>נֹטֶ֣ה שָׁמַ֣יִם לְבַדּ֑וֹ וְ֝דוֹרֵ֗ךְ עַל-בָּ֥מֳתֵי יָֽם:</TF><p dir="rtl">
<span dir="rtl" class="inlineHeader" id="a29__Job, פרק ט, ט">ט</span>
<TF>עֹֽשֶׂה-עָ֭שׁ כְּסִ֥יל וְכִימָ֗ה וְחַדְרֵ֥י תֵמָֽן:</TF><p dir="rtl">
<span dir="rtl" class="inlineHeader" id="a29__Job, פרק ט, י">י</span>
<TF>עֹשֶׂ֣ה גְ֭דֹלוֹת עַד-אֵ֣ין חֵ֑קֶר וְנִפְלָא֗וֹת עַד-אֵ֥ין מִסְפָּֽר:</TF><p dir="rtl">
<span dir="rtl" class="inlineHeader" id="a29__Job, פרק ט, יא">יא</span>
<TF>הֵ֤ן יַעֲבֹ֣ר עָ֭לַי וְלֹ֣א אֶרְאֶ֑ה וְ֝יַחֲלֹ֗ף וְֽלֹא-אָבִ֥ין לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ט, יב">יב</span>
<TF>הֵ֣ן יַ֭חְתֹּף מִ֣י יְשִׁיבֶ֑נּוּ מִֽי-יֹאמַ֥ר אֵ֝לָ֗יו מַֽה-תַּעֲשֶֽׂה:</TF><p dir="rtl">
<span dir="rtl" class="inlineHeader" id="a29__Job, פרק ט, יג">יג</span>
<TF>אֱ֭לוֹהַּ לֹא-יָשִׁ֣יב אַפּ֑וֹ (תחתו) תַּחְתָּ֥יו שָׁ֝חֲח֗וּ עֹ֣זְרֵי רָֽהַב:</TF><p dir="rtl">
<span dir="rtl" class="inlineHeader" id="a29__Job, פרק ט, יד">יד</span>
<TF>אַ֭ף כִּֽי-אָנֹכִ֣י אֶֽעֱנֶ֑נּוּ אֶבְחֲרָ֖ה דְבָרַ֣י עִמּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק ט, טו">טו</span>
<TF>אֲשֶׁ֣ר אִם-צָ֭דַקְתִּי לֹ֣א אֶעֱנֶ֑ה לִ֝מְשֹׁפְטִ֗י אֶתְחַנָּֽן:</TF><p dir="rtl">
<span dir="rtl" class="inlineHeader" id="a29__Job, פרק ט, טז">טז</span>
<TF>אִם-קָרָ֥אתִי וַֽיַּעֲנֵ֑נִי לֹֽא-אַ֝אֲמִ֗ין כִּֽי-יַאֲזִ֥ין קוֹלִֽי:</TF><p dir="rtl">
<span dir="rtl" class="inlineHeader" id="a29__Job, פרק ט, יז">יז</span>
<TF>אֲשֶׁר-בִּשְׂעָרָ֥ה יְשׁוּפֵ֑נִי וְהִרְבָּ֖ה פְצָעַ֣י חִנָּֽם:</TF><p dir="rtl">
<span dir="rtl" class="inlineHeader" id="a29__Job, פרק ט, יח">יח</span>
<TF>לֹֽא-יִ֭תְּנֵנִי הָשֵׁ֣ב רוּחִ֑י כִּ֥י יַ֝שְׂבִּעַ֗נִי מַמְּרֹרִֽים:</TF><p dir="rtl">
<span dir="rtl" class="inlineHeader" id="a29__Job, פרק ט, יט">יט</span>
<TF>אִם-לְכֹ֣חַ אַמִּ֣יץ הִנֵּ֑ה וְאִם-לְ֝מִשְׁפָּ֗ט מִ֣י יוֹעִידֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק ט, כ">כ</span>
<TF>אִם-אֶ֭צְדָּק פִּ֣י יַרְשִׁיעֵ֑נִי תָּֽם-אָ֝֗נִי וַֽיַּעְקְשֵֽׁנִי:</TF><p dir="rtl">
<span dir="rtl" class="inlineHeader" id="a29__Job, פרק ט, כא">כא</span>
<TF>תָּֽם-אָ֭נִי לֹֽא-אֵדַ֥ע נַפְשִׁ֗י אֶמְאַ֥ס חַיָּֽי:</TF><p dir="rtl">
<span dir="rtl" class="inlineHeader" id="a29__Job, פרק ט, כב">כב</span>
<TF>אַחַ֗ת הִ֥יא עַל-כֵּ֥ן אָמַ֑רְתִּי תָּ֥ם וְ֝רָשָׁ֗ע ה֣וּא מְכַלֶּֽה:</TF><p dir="rtl">
<span dir="rtl" class="inlineHeader" id="a29__Job, פרק ט, כג">כג</span>
<TF>אִם-שׁ֭וֹט יָמִ֣ית פִּתְאֹ֑ם לְמַסַּ֖ת נְקִיִּ֣ם יִלְעָֽג:</TF><p dir="rtl">
<span dir="rtl" class="inlineHeader" id="a29__Job, פרק ט, כד">כד</span>
<TF>אֶ֤רֶץ | נִתְּנָ֬ה בְֽיַד-רָשָׁ֗ע פְּנֵֽי-שֹׁפְטֶ֥יהָ יְכַסֶּ֑ה אִם-לֹ֖א אֵפ֣וֹא מִי-הֽוּא:</TF><p dir="rtl">
<span dir="rtl" class="inlineHeader" id="a29__Job, פרק ט, כה">כה</span>
<TF>וְיָמַ֣י קַ֭לּוּ מִנִּי-רָ֑ץ בָּֽ֝רְח֗וּ לֹא-רָא֥וּ טוֹבָֽה:</TF><p dir="rtl">
<span dir="rtl" class="inlineHeader" id="a29__Job, פרק ט, כו">כו</span>
<TF>חָ֭לְפוּ עִם-אֳנִיּ֣וֹת אֵבֶ֑ה כְּ֝נֶ֗שֶׁר יָט֥וּשׂ עֲלֵי-אֹֽכֶל:</TF><p dir="rtl">
<span dir="rtl" class="inlineHeader" id="a29__Job, פרק ט, כז">כז</span>
<TF>אִם-אָ֭מְרִי אֶשְׁכְּחָ֣ה שִׂיחִ֑י אֶעֶזְבָ֖ה פָנַ֣י וְאַבְלִֽיגָה:</TF><p dir="rtl">
<span dir="rtl" class="inlineHeader" id="a29__Job, פרק ט, כח">כח</span>
<TF>יָגֹ֥רְתִּי כָל-עַצְּבֹתָ֑י יָ֝דַ֗עְתִּי כִּי-לֹ֥א תְנַקֵּֽנִי:</TF><p dir="rtl">
<span dir="rtl" class="inlineHeader" id="a29__Job, פרק ט, כט">כט</span>
<TF>אָנֹכִ֥י אֶרְשָׁ֑ע לָמָּה-זֶּ֝֗ה הֶ֣בֶל אִיגָֽע:</TF><p dir="rtl">
<span dir="rtl" class="inlineHeader" id="a29__Job, פרק ט, ל">ל</span>
<TF>אִם-הִתְרָחַ֥צְתִּי (במו)-בְמֵי-שָׁ֑לֶג וַ֝הֲזִכּ֗וֹתִי בְּבֹ֣ר כַּפָּֽי:</TF><p dir="rtl">
<span dir="rtl" class="inlineHeader" id="a29__Job, פרק ט, לא">לא</span>
<TF>אָ֭ז בַּשַּׁ֣חַת תִּטְבְּלֵ֑נִי וְ֝תִֽעֲב֗וּנִי שַׂלְמוֹתָֽי:</TF><p dir="rtl">
<span dir="rtl" class="inlineHeader" id="a29__Job, פרק ט, לב">לב</span>
<TF>כִּי-לֹא-אִ֣ישׁ כָּמֹ֣נִי אֶֽעֱנֶ֑נּוּ נָב֥וֹא יַ֝חְדָּ֗ו בַּמִּשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק ט, לג">לג</span>
<TF>לֹ֣א יֵשׁ-בֵּינֵ֣ינוּ מוֹכִ֑יחַ יָשֵׁ֖ת יָד֣וֹ עַל-שְׁנֵֽינוּ:</TF><p dir="rtl">
<span dir="rtl" class="inlineHeader" id="a29__Job, פרק ט, לד">לד</span>
<TF>יָסֵ֣ר מֵעָלַ֣י שִׁבְט֑וֹ וְ֝אֵמָת֗וֹ אַֽל-תְּבַעֲתַֽנִּי:</TF><p dir="rtl">
<span dir="rtl" class="inlineHeader" id="a29__Job, פרק ט, לה">לה</span>
<TF>אַֽ֭דַבְּרָה וְלֹ֣א אִירָאֶ֑נּוּ כִּ֥י לֹא-כֵ֥ן אָ֝נֹכִ֗י עִמָּדִֽי:</TF><p dir="rtl">
<h3 dir="rtl" id="a29__Job, פרק י">פרק-י</h3><p dir="rtl">
<span dir="rtl" class="inlineHeader" id="a29__Job, פרק י, א">א</span>
<TF>נָֽקְטָ֥ה נַפְשִׁ֗י בְּחַ֫יָּ֥י אֶֽעֶזְבָ֣ה עָלַ֣י שִׂיחִ֑י אֲ֝דַבְּרָה֗ בְּמַ֣ר נַפְשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק י, ב">ב</span>
<TF>אֹמַ֣ר אֶל-אֱ֭לוֹהַּ אַל-תַּרְשִׁיעֵ֑נִי הֽ֝וֹדִיעֵ֗נִי עַ֣ל מַה-תְּרִיבֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, ג">ג</span>
<TF>הֲט֤וֹב לְךָ֙ | כִּֽי-תַעֲשֹׁ֗ק כִּֽי-תִ֭מְאַס יְגִ֣יעַ כַּפֶּ֑יךָ וְעַל-עֲצַ֖ת רְשָׁעִ֣ים הוֹפָֽעְתָּ:</TF><p dir="rtl">
<span dir="rtl" class="inlineHeader" id="a29__Job, פרק י, ד">ד</span>
<TF>הַעֵינֵ֣י בָשָׂ֣ר לָ֑ךְ אִם-כִּרְא֖וֹת אֱנ֣וֹשׁ תִּרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק י, ה">ה</span>
<TF>הֲכִימֵ֣י אֱנ֣וֹשׁ יָמֶ֑יךָ אִם-שְׁ֝נוֹתֶ֗יךָ כִּ֣ימֵי גָֽבֶר:</TF><p dir="rtl">
<span dir="rtl" class="inlineHeader" id="a29__Job, פרק י, ו">ו</span>
<TF>כִּֽי-תְבַקֵּ֥שׁ לַעֲוֹנִ֑י וּ֭לְחַטָּאתִ֥י תִדְרֽוֹשׁ:</TF><p dir="rtl">
<span dir="rtl" class="inlineHeader" id="a29__Job, פרק י, ז">ז</span>
<TF>עַֽל-דַּ֭עְתְּךָ כִּי-לֹ֣א אֶרְשָׁ֑ע וְאֵ֖ין מִיָּדְךָ֣ מַצִּֽיל:</TF><p dir="rtl">
<span dir="rtl" class="inlineHeader" id="a29__Job, פרק י, ח">ח</span>
<TF>יָדֶ֣יךָ עִ֭צְּבוּנִי וַֽיַּעֲשׂ֑וּנִי יַ֥חַד סָ֝בִ֗יב וַֽתְּבַלְּעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, ט">ט</span>
<TF>זְכָר-נָ֭א כִּי-כַחֹ֣מֶר עֲשִׂיתָ֑נִי וְֽאֶל-עָפָ֥ר תְּשִׁיבֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, י">י</span>
<TF>הֲלֹ֣א כֶ֭חָלָב תַּתִּיכֵ֑נִי וְ֝כַגְּבִנָּ֗ה תַּקְפִּיאֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, יא">יא</span>
<TF>ע֣וֹר וּ֭בָשָׂר תַּלְבִּישֵׁ֑נִי וּֽבַעֲצָמ֥וֹת וְ֝גִידִ֗ים תְּסֹכְכֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, יב">יב</span>
<TF>חַיִּ֣ים וָ֭חֶסֶד עָשִׂ֣יתָ עִמָּדִ֑י וּ֝פְקֻדָּתְךָ֗ שָֽׁמְרָ֥ה רוּחִֽי:</TF><p dir="rtl">
<span dir="rtl" class="inlineHeader" id="a29__Job, פרק י, יג">יג</span>
<TF>וְ֭אֵלֶּה צָפַ֣נְתָּ בִלְבָבֶ֑ךָ יָ֝דַ֗עְתִּי כִּי-זֹ֥את עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק י, יד">יד</span>
<TF>אִם-חָטָ֥אתִי וּשְׁמַרְתָּ֑נִי וּ֝מֵעֲוֹנִ֗י לֹ֣א תְנַקֵּֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, טו">טו</span>
<TF>אִם-רָשַׁ֡עְתִּי אַלְלַ֬י לִ֗י וְ֭צָדַקְתִּי לֹא-אֶשָּׂ֣א רֹאשִׁ֑י שְׂבַ֥ע קָ֝ל֗וֹן וּרְאֵ֥ה עָנְיִֽי:</TF><p dir="rtl">
<span dir="rtl" class="inlineHeader" id="a29__Job, פרק י, טז">טז</span>
<TF>וְ֭יִגְאֶה כַּשַּׁ֣חַל תְּצוּדֵ֑נִי וְ֝תָשֹׁ֗ב תִּתְפַּלָּא-בִֽי:</TF><p dir="rtl">
<span dir="rtl" class="inlineHeader" id="a29__Job, פרק י, יז">יז</span>
<TF>תְּחַדֵּ֬שׁ עֵדֶ֙יךָ | נֶגְדִּ֗י וְתֶ֣רֶב כַּֽ֭עַשְׂךָ עִמָּדִ֑י חֲלִיפ֖וֹת וְצָבָ֣א עִמִּֽי:</TF><p dir="rtl">
<span dir="rtl" class="inlineHeader" id="a29__Job, פרק י, יח">יח</span>
<TF>וְלָ֣מָּה מֵ֭רֶחֶם הֹצֵאתָ֑נִי אֶ֝גְוַ֗ע וְעַ֣יִן לֹא-תִרְאֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק י, יט">יט</span>
<TF>כַּאֲשֶׁ֣ר לֹא-הָיִ֣יתִי אֶהְיֶ֑ה מִ֝בֶּ֗טֶן לַקֶּ֥בֶר אוּבָֽל:</TF><p dir="rtl">
<span dir="rtl" class="inlineHeader" id="a29__Job, פרק י, כ">כ</span>
<TF>הֲלֹא-מְעַ֣ט יָמַ֣י (יחדל) וַחֲדָ֑ל (ישית) וְשִׁ֥ית מִ֝מֶּ֗נִּי וְאַבְלִ֥יגָה מְּעָֽט:</TF><p dir="rtl">
<span dir="rtl" class="inlineHeader" id="a29__Job, פרק י, כא">כא</span>
<TF>בְּטֶ֣רֶם אֵ֭לֵךְ וְלֹ֣א אָשׁ֑וּב אֶל-אֶ֖רֶץ חֹ֣שֶׁךְ וְצַלְמָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק י, כב">כב</span>
<TF>אֶ֤רֶץ עֵיפָ֙תָה | כְּמ֥וֹ אֹ֗פֶל צַ֭לְמָוֶת וְלֹ֥א סְדָרִ֗ים וַתֹּ֥פַע כְּמוֹ-אֹֽפֶל:</TF><p dir="rtl">
<h3 dir="rtl" id="a29__Job, פרק יא">פרק-יא</h3><p dir="rtl">
<span dir="rtl" class="inlineHeader" id="a29__Job, פרק יא, א">א</span>
<TF>וַ֭יַּעַן צֹפַ֥ר הַֽנַּעֲמָתִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק יא, ב">ב</span>
<TF>הֲרֹ֣ב דְּ֭בָרִים לֹ֣א יֵעָנֶ֑ה וְאִם-אִ֖ישׁ שְׂפָתַ֣יִם יִצְדָּֽק:</TF><p dir="rtl">
<span dir="rtl" class="inlineHeader" id="a29__Job, פרק יא, ג">ג</span>
<TF>בַּ֭דֶּיךָ מְתִ֣ים יַחֲרִ֑ישׁו וַ֝תִּלְעַ֗ג וְאֵ֣ין מַכְלִֽם:</TF><p dir="rtl">
<span dir="rtl" class="inlineHeader" id="a29__Job, פרק יא, ד">ד</span>
<TF>וַ֭תֹּאמֶר זַ֣ךְ לִקְחִ֑י וּ֝בַ֗ר הָיִ֥יתִי בְעֵינֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק יא, ה">ה</span>
<TF>וְֽאוּלָ֗ם מִֽי-יִתֵּ֣ן אֱל֣וֹהַּ דַּבֵּ֑ר וְיִפְתַּ֖ח שְׂפָתָ֣יו עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק יא, ו">ו</span>
<TF>וְיַגֶּד-לְךָ֙ | תַּֽעֲלֻמ֣וֹת חָכְמָה֮ כִּֽי-כִפְלַ֪יִם לְֽת֫וּשִׁיָּ֥ה וְדַ֡ע כִּֽי-יַשֶּׁ֥ה לְךָ֥ אֱ֝ל֗וֹהַ מֵעֲוֹנֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק יא, ז">ז</span>
<TF>הַחֵ֣קֶר אֱל֣וֹהַ תִּמְצָ֑א אִ֤ם עַד-תַּכְלִ֖ית שַׁדַּ֣י תִּמְצָֽא:</TF><p dir="rtl">
<span dir="rtl" class="inlineHeader" id="a29__Job, פרק יא, ח">ח</span>
<TF>גָּבְהֵ֣י שָׁ֭מַיִם מַה-תִּפְעָ֑ל עֲמֻקָּ֥ה מִ֝שְּׁא֗וֹל מַה-תֵּדָֽע:</TF><p dir="rtl">
<span dir="rtl" class="inlineHeader" id="a29__Job, פרק יא, ט">ט</span>
<TF>אֲרֻכָּ֣ה מֵאֶ֣רֶץ מִדָּ֑הּ וּ֝רְחָבָ֗ה מִנִּי-יָֽם:</TF><p dir="rtl">
<span dir="rtl" class="inlineHeader" id="a29__Job, פרק יא, י">י</span>
<TF>אִם-יַחֲלֹ֥ף וְיַסְגִּ֑יר וְ֝יַקְהִ֗יל וּמִ֣י יְשִׁיבֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק יא, יא">יא</span>
<TF>כִּי-ה֭וּא יָדַ֣ע מְתֵי-שָׁ֑וְא וַיַּרְא-אָ֝֗וֶן וְלֹ֣א יִתְבּוֹנָֽן:</TF><p dir="rtl">
<span dir="rtl" class="inlineHeader" id="a29__Job, פרק יא, יב">יב</span>
<TF>וְאִ֣ישׁ נָ֭בוּב יִלָּבֵ֑ב וְעַ֥יִר פֶּ֝֗רֶא אָדָ֥ם יִוָּלֵֽד:</TF><p dir="rtl">
<span dir="rtl" class="inlineHeader" id="a29__Job, פרק יא, יג">יג</span>
<TF>אִם-אַ֭תָּ֗ה הֲכִינ֣וֹתָ לִבֶּ֑ךָ וּפָרַשְׂתָּ֖ אֵלָ֣יו כַּפֶּֽךָ:</TF><p dir="rtl">
<span dir="rtl" class="inlineHeader" id="a29__Job, פרק יא, יד">יד</span>
<TF>אִם-אָ֣וֶן בְּ֭יָדְךָ הַרְחִיקֵ֑הוּ וְאַל-תַּשְׁכֵּ֖ן בְּאֹהָלֶ֣יךָ עַוְלָֽה:</TF><p dir="rtl">
<span dir="rtl" class="inlineHeader" id="a29__Job, פרק יא, טו">טו</span>
<TF>כִּי-אָ֤ז | תִּשָּׂ֣א פָנֶ֣יךָ מִמּ֑וּם וְהָיִ֥יתָ מֻ֝צָ֗ק וְלֹ֣א תִירָֽא:</TF><p dir="rtl">
<span dir="rtl" class="inlineHeader" id="a29__Job, פרק יא, טז">טז</span>
<TF>כִּי-אַ֭תָּה עָמָ֣ל תִּשְׁכָּ֑ח כְּמַ֖יִם עָבְר֣וּ תִזְכֹּֽר:</TF><p dir="rtl">
<span dir="rtl" class="inlineHeader" id="a29__Job, פרק יא, יז">יז</span>
<TF>וּֽ֭מִצָּהֳרַיִם יָק֣וּם חָ֑לֶד תָּ֝עֻ֗פָה כַּבֹּ֥קֶר תִּהְיֶֽה:</TF><p dir="rtl">
<span dir="rtl" class="inlineHeader" id="a29__Job, פרק יא, יח">יח</span>
<TF>וּֽ֭בָטַחְתָּ כִּי-יֵ֣שׁ תִּקְוָ֑ה וְ֝חָפַרְתָּ֗ לָבֶ֥טַח תִּשְׁכָּֽב:</TF><p dir="rtl">
<span dir="rtl" class="inlineHeader" id="a29__Job, פרק יא, יט">יט</span>
<TF>וְֽ֭רָבַצְתָּ וְאֵ֣ין מַחֲרִ֑יד וְחִלּ֖וּ פָנֶ֣יךָ רַבִּֽים:</TF><p dir="rtl">
<span dir="rtl" class="inlineHeader" id="a29__Job, פרק יא, כ">כ</span>
<TF>וְעֵינֵ֥י רְשָׁעִ֗ים תִּ֫כְלֶ֥ינָה וּ֭מָנוֹס אָבַ֣ד מִנְהֶ֑ם וְ֝תִקְוָתָ֗ם מַֽפַּח-נָֽפֶשׁ:</TF><p dir="rtl">
<h3 dir="rtl" id="a29__Job, פרק יב">פרק-יב</h3><p dir="rtl">
<span dir="rtl" class="inlineHeader" id="a29__Job, פרק יב, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק יב, ב">ב</span>
<TF>אָ֭מְנָם כִּ֣י אַתֶּם-עָ֑ם וְ֝עִמָּכֶ֗ם תָּמ֥וּת חָכְמָֽה:</TF><p dir="rtl">
<span dir="rtl" class="inlineHeader" id="a29__Job, פרק יב, ג">ג</span>
<TF>גַּם-לִ֤י לֵבָ֙ב | כְּֽמוֹכֶ֗ם לֹא-נֹפֵ֣ל אָנֹכִ֣י מִכֶּ֑ם וְאֶת-מִי-אֵ֥ין כְּמוֹ-אֵֽלֶּה:</TF><p dir="rtl">
<span dir="rtl" class="inlineHeader" id="a29__Job, פרק יב, ד">ד</span>
<TF>שְׂחֹ֤ק לְרֵעֵ֙הוּ | אֶֽהְיֶ֗ה קֹרֵ֣א לֶ֭אֱלוֹהַּ וַֽיַּעֲנֵ֑הוּ שְׂ֝ח֗וֹק צַדִּ֥יק תָּמִֽים:</TF><p dir="rtl">
<span dir="rtl" class="inlineHeader" id="a29__Job, פרק יב, ה">ה</span>
<TF>לַפִּ֣יד בּ֭וּז לְעַשְׁתּ֣וּת שַׁאֲנָ֑ן נָ֝כ֗וֹן לְמ֣וֹעֲדֵי רָֽגֶל:</TF><p dir="rtl">
<span dir="rtl" class="inlineHeader" id="a29__Job, פרק יב, ו">ו</span>
<TF>יִשְׁלָ֤יוּ אֹֽהָלִ֙ים | לְשֹׁ֥דְדִ֗ים וּֽ֭בַטֻּחוֹת לְמַרְגִּ֣יזֵי אֵ֑ל לַאֲשֶׁ֤ר הֵבִ֖יא אֱל֣וֹהַּ בְּיָדֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יב, ז">ז</span>
<TF>וְֽאוּלָ֗ם שְׁאַל-נָ֣א בְהֵמ֣וֹת וְתֹרֶ֑ךָּ וְע֥וֹף הַ֝שָּׁמַ֗יִם וְיַגֶּד-לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק יב, ח">ח</span>
<TF>א֤וֹ שִׂ֣יחַ לָאָ֣רֶץ וְתֹרֶ֑ךָּ וִֽיסַפְּר֥וּ לְ֝ךָ֗ דְּגֵ֣י הַיָּֽם:</TF><p dir="rtl">
<span dir="rtl" class="inlineHeader" id="a29__Job, פרק יב, ט">ט</span>
<TF>מִ֭י לֹא-יָדַ֣ע בְּכָל-אֵ֑לֶּה כִּ֥י יַד-יְ֝הוָה עָ֣שְׂתָה זֹּֽאת:</TF><p dir="rtl">
<span dir="rtl" class="inlineHeader" id="a29__Job, פרק יב, י">י</span>
<TF>אֲשֶׁ֣ר בְּ֭יָדוֹ נֶ֣פֶשׁ כָּל-חָ֑י וְ֝ר֗וּחַ כָּל-בְּשַׂר-אִֽישׁ:</TF><p dir="rtl">
<span dir="rtl" class="inlineHeader" id="a29__Job, פרק יב, יא">יא</span>
<TF>הֲלֹא-אֹ֭זֶן מִלִּ֣ין תִּבְחָ֑ן וְ֝חֵ֗ךְ אֹ֣כֶל יִטְעַם-לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יב, יב">יב</span>
<TF>בִּֽישִׁישִׁ֥ים חָכְמָ֑ה וְאֹ֖רֶךְ יָמִ֣ים תְּבוּנָֽה:</TF><p dir="rtl">
<span dir="rtl" class="inlineHeader" id="a29__Job, פרק יב, יג">יג</span>
<TF>עִ֭מּוֹ חָכְמָ֣ה וּגְבוּרָ֑ה ל֝֗וֹ עֵצָ֥ה וּתְבוּנָֽה:</TF><p dir="rtl">
<span dir="rtl" class="inlineHeader" id="a29__Job, פרק יב, יד">יד</span>
<TF>הֵ֣ן יַ֭הֲרוֹס וְלֹ֣א יִבָּנֶ֑ה יִסְגֹּ֥ר עַל-אִ֝֗ישׁ וְלֹ֣א יִפָּתֵֽחַ:</TF><p dir="rtl">
<span dir="rtl" class="inlineHeader" id="a29__Job, פרק יב, טו">טו</span>
<TF>הֵ֤ן יַעְצֹ֣ר בַּמַּ֣יִם וְיִבָ֑שׁוּ וִֽ֝ישַׁלְּחֵ֗ם וְיַ֖הַפְכוּ אָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק יב, טז">טז</span>
<TF>עִ֭מּוֹ עֹ֣ז וְתֽוּשִׁיָּ֑ה ל֝֗וֹ שֹׁגֵ֥ג וּמַשְׁגֶּֽה:</TF><p dir="rtl">
<span dir="rtl" class="inlineHeader" id="a29__Job, פרק יב, יז">יז</span>
<TF>מוֹלִ֣יךְ יוֹעֲצִ֣ים שׁוֹלָ֑ל וְֽשֹׁפְטִ֥ים יְהוֹלֵֽל:</TF><p dir="rtl">
<span dir="rtl" class="inlineHeader" id="a29__Job, פרק יב, יח">יח</span>
<TF>מוּסַ֣ר מְלָכִ֣ים פִּתֵּ֑חַ וַיֶּאְסֹ֥ר אֵ֝ז֗וֹר בְּמָתְנֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק יב, יט">יט</span>
<TF>מוֹלִ֣יךְ כֹּהֲנִ֣ים שׁוֹלָ֑ל וְאֵֽתָנִ֣ים יְסַלֵּֽף:</TF><p dir="rtl">
<span dir="rtl" class="inlineHeader" id="a29__Job, פרק יב, כ">כ</span>
<TF>מֵסִ֣יר שָׂ֭פָה לְנֶאֱמָנִ֑ים וְטַ֖עַם זְקֵנִ֣ים יִקָּֽח:</TF><p dir="rtl">
<span dir="rtl" class="inlineHeader" id="a29__Job, פרק יב, כא">כא</span>
<TF>שׁוֹפֵ֣ךְ בּ֭וּז עַל-נְדִיבִ֑ים וּמְזִ֖יחַ אֲפִיקִ֣ים רִפָּֽה:</TF><p dir="rtl">
<span dir="rtl" class="inlineHeader" id="a29__Job, פרק יב, כב">כב</span>
<TF>מְגַלֶּ֣ה עֲ֭מֻקוֹת מִנִּי-חֹ֑שֶׁךְ וַיֹּצֵ֖א לָא֣וֹר צַלְמָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק יב, כג">כג</span>
<TF>מַשְׂגִּ֣יא לַ֭גּוֹיִם וַֽיְאַבְּדֵ֑ם שֹׁטֵ֥חַ לַ֝גּוֹיִ֗ם וַיַּנְחֵֽם:</TF><p dir="rtl">
<span dir="rtl" class="inlineHeader" id="a29__Job, פרק יב, כד">כד</span>
<TF>מֵסִ֗יר לֵ֭ב רָאשֵׁ֣י עַם-הָאָ֑רֶץ וַ֝יַּתְעֵ֗ם בְּתֹ֣הוּ לֹא-דָֽרֶךְ:</TF><p dir="rtl">
<span dir="rtl" class="inlineHeader" id="a29__Job, פרק יב, כה">כה</span>
<TF>יְמַֽשְׁשׁוּ-חֹ֥שֶׁךְ וְלֹא-א֑וֹר וַ֝יַּתְעֵ֗ם כַּשִּׁכּֽוֹר:</TF><p dir="rtl">
<h3 dir="rtl" id="a29__Job, פרק יג">פרק-יג</h3><p dir="rtl">
<span dir="rtl" class="inlineHeader" id="a29__Job, פרק יג, א">א</span>
<TF>הֶן-כֹּ֖ל רָאֲתָ֣ה עֵינִ֑י שָֽׁמְעָ֥ה אָ֝זְנִ֗י וַתָּ֥בֶן לָֽהּ:</TF><p dir="rtl">
<span dir="rtl" class="inlineHeader" id="a29__Job, פרק יג, ב">ב</span>
<TF>כְּֽ֭דַעְתְּכֶם יָדַ֣עְתִּי גַם-אָ֑נִי לֹא-נֹפֵ֖ל אָנֹכִ֣י מִכֶּֽם:</TF><p dir="rtl">
<span dir="rtl" class="inlineHeader" id="a29__Job, פרק יג, ג">ג</span>
<TF>אוּלָ֗ם אֲ֭נִי אֶל-שַׁדַּ֣י אֲדַבֵּ֑ר וְהוֹכֵ֖חַ אֶל-אֵ֣ל אֶחְפָּֽץ:</TF><p dir="rtl">
<span dir="rtl" class="inlineHeader" id="a29__Job, פרק יג, ד">ד</span>
<TF>וְֽאוּלָ֗ם אַתֶּ֥ם טֹֽפְלֵי-שָׁ֑קֶר רֹפְאֵ֖י אֱלִ֣ל כֻּלְּכֶֽם:</TF><p dir="rtl">
<span dir="rtl" class="inlineHeader" id="a29__Job, פרק יג, ה">ה</span>
<TF>מִֽי-יִ֭תֵּן הַחֲרֵ֣שׁ תַּחֲרִישׁ֑וּן וּתְהִ֖י לָכֶ֣ם לְחָכְמָֽה:</TF><p dir="rtl">
<span dir="rtl" class="inlineHeader" id="a29__Job, פרק יג, ו">ו</span>
<TF>שִׁמְעוּ-נָ֥א תוֹכַחְתִּ֑י וְרִב֖וֹת שְׂפָתַ֣י הַקְשִֽׁיבוּ:</TF><p dir="rtl">
<span dir="rtl" class="inlineHeader" id="a29__Job, פרק יג, ז">ז</span>
<TF>הַ֭לְאֵל תְּדַבְּר֣וּ עַוְלָ֑ה וְ֝ל֗וֹ תְּֽדַבְּר֥וּ רְמִיָּֽה:</TF><p dir="rtl">
<span dir="rtl" class="inlineHeader" id="a29__Job, פרק יג, ח">ח</span>
<TF>הֲפָנָ֥יו תִּשָּׂא֑וּן אִם-לָאֵ֥ל תְּרִיבֽוּן:</TF><p dir="rtl">
<span dir="rtl" class="inlineHeader" id="a29__Job, פרק יג, ט">ט</span>
<TF>הֲ֭טוֹב כִּֽי-יַחְקֹ֣ר אֶתְכֶ֑ם אִם-כְּהָתֵ֥ל בֶּ֝אֱנ֗וֹשׁ תְּהָתֵ֥לּוּ בֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יג, י">י</span>
<TF>הוֹכֵ֣חַ יוֹכִ֣יחַ אֶתְכֶ֑ם אִם-בַּ֝סֵּ֗תֶר פָּנִ֥ים תִּשָּׂאֽוּן:</TF><p dir="rtl">
<span dir="rtl" class="inlineHeader" id="a29__Job, פרק יג, יא">יא</span>
<TF>הֲלֹ֣א שְׂ֭אֵתוֹ תְּבַעֵ֣ת אֶתְכֶ֑ם וּ֝פַחְדּ֗וֹ יִפֹּ֥ל עֲלֵיכֶֽם:</TF><p dir="rtl">
<span dir="rtl" class="inlineHeader" id="a29__Job, פרק יג, יב">יב</span>
<TF>זִֽ֭כְרֹנֵיכֶם מִשְׁלֵי-אֵ֑פֶר לְגַבֵּי-חֹ֝֗מֶר גַּבֵּיכֶֽם:</TF><p dir="rtl">
<span dir="rtl" class="inlineHeader" id="a29__Job, פרק יג, יג">יג</span>
<TF>הַחֲרִ֣ישׁוּ מִ֭מֶּנִּי וַאֲדַבְּרָה-אָ֑נִי וְיַעֲבֹ֖ר עָלַ֣י מָֽה:</TF><p dir="rtl">
<span dir="rtl" class="inlineHeader" id="a29__Job, פרק יג, יד">יד</span>
<TF>עַל-מָ֤ה | אֶשָּׂ֣א בְשָׂרִ֣י בְשִׁנָּ֑י וְ֝נַפְשִׁ֗י אָשִׂ֥ים בְּכַפִּֽי:</TF><p dir="rtl">
<span dir="rtl" class="inlineHeader" id="a29__Job, פרק יג, טו">טו</span>
<TF>הֵ֣ן יִ֭קְטְלֵנִי (לא) ל֣וֹ אֲיַחֵ֑ל אַךְ-דְּ֝רָכַ֗י אֶל-פָּנָ֥יו אוֹכִֽיחַ:</TF><p dir="rtl">
<span dir="rtl" class="inlineHeader" id="a29__Job, פרק יג, טז">טז</span>
<TF>גַּם-הוּא-לִ֥י לִֽישׁוּעָ֑ה כִּי-לֹ֥א לְ֝פָנָ֗יו חָנֵ֥ף יָבֽוֹא:</TF><p dir="rtl">
<span dir="rtl" class="inlineHeader" id="a29__Job, פרק יג, יז">יז</span>
<TF>שִׁמְע֣וּ שָׁ֭מוֹעַ מִלָּתִ֑י וְ֝אַֽחֲוָתִ֗י בְּאָזְנֵיכֶֽם:</TF><p dir="rtl">
<span dir="rtl" class="inlineHeader" id="a29__Job, פרק יג, יח">יח</span>
<TF>הִנֵּה-נָ֭א עָרַ֣כְתִּי מִשְׁפָּ֑ט יָ֝דַ֗עְתִּי כִּֽי-אֲנִ֥י אֶצְדָּֽק:</TF><p dir="rtl">
<span dir="rtl" class="inlineHeader" id="a29__Job, פרק יג, יט">יט</span>
<TF>מִי-ה֭וּא יָרִ֣יב עִמָּדִ֑י כִּֽי-עַתָּ֖ה אַחֲרִ֣ישׁ וְאֶגְוָֽע:</TF><p dir="rtl">
<span dir="rtl" class="inlineHeader" id="a29__Job, פרק יג, כ">כ</span>
<TF>אַךְ-שְׁ֭תַּיִם אַל-תַּ֣עַשׂ עִמָּדִ֑י אָ֥ז מִ֝פָּנֶ֗יךָ לֹ֣א אֶסָּתֵֽר:</TF><p dir="rtl">
<span dir="rtl" class="inlineHeader" id="a29__Job, פרק יג, כא">כא</span>
<TF>כַּ֭פְּךָ מֵעָלַ֣י הַרְחַ֑ק וְ֝אֵ֥מָתְךָ֗ אַֽל-תְּבַעֲתַֽנִּי:</TF><p dir="rtl">
<span dir="rtl" class="inlineHeader" id="a29__Job, פרק יג, כב">כב</span>
<TF>וּ֭קְרָא וְאָנֹכִ֣י אֶֽעֱנֶ֑ה אֽוֹ-אֲ֝דַבֵּ֗ר וַהֲשִׁיבֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק יג, כג">כג</span>
<TF>כַּמָּ֣ה לִ֭י עֲוֹנ֣וֹת וְחַטָּא֑וֹת פִּֽשְׁעִ֥י וְ֝חַטָּאתִ֗י הֹדִיעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק יג, כד">כד</span>
<TF>לָֽמָּה-פָנֶ֥יךָ תַסְתִּ֑יר וְתַחְשְׁבֵ֖נִי לְאוֹיֵ֣ב לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק יג, כה">כה</span>
<TF>הֶעָלֶ֣ה נִדָּ֣ף תַּעֲר֑וֹץ וְאֶת-קַ֖שׁ יָבֵ֣שׁ תִּרְדֹּֽף:</TF><p dir="rtl">
<span dir="rtl" class="inlineHeader" id="a29__Job, פרק יג, כו">כו</span>
<TF>כִּֽי-תִכְתֹּ֣ב עָלַ֣י מְרֹר֑וֹת וְ֝תוֹרִישֵׁ֗נִי עֲוֹנ֥וֹת נְעוּרָֽי:</TF><p dir="rtl">
<span dir="rtl" class="inlineHeader" id="a29__Job, פרק יג, כז">כז</span>
<TF>וְתָ֘שֵׂ֤ם בַּסַּ֙ד | רַגְלַ֗י וְתִשְׁמ֥וֹר כָּל-אָרְחוֹתָ֑י עַל-שָׁרְשֵׁ֥י רַ֝גְלַ֗י תִּתְחַקֶּֽה:</TF><p dir="rtl">
<span dir="rtl" class="inlineHeader" id="a29__Job, פרק יג, כח">כח</span>
<TF>וְ֭הוּא כְּרָקָ֣ב יִבְלֶ֑ה כְּ֝בֶ֗גֶד אֲכָ֣לוֹ עָֽשׁ:</TF><p dir="rtl">
<h3 dir="rtl" id="a29__Job, פרק יד">פרק-יד</h3><p dir="rtl">
<span dir="rtl" class="inlineHeader" id="a29__Job, פרק יד, א">א</span>
<TF>אָ֭דָם יְל֣וּד אִשָּׁ֑ה קְצַ֥ר יָ֝מִ֗ים וּֽשְׂבַֽע-רֹֽגֶז:</TF><p dir="rtl">
<span dir="rtl" class="inlineHeader" id="a29__Job, פרק יד, ב">ב</span>
<TF>כְּצִ֣יץ יָ֭צָא וַיִּמָּ֑ל וַיִּבְרַ֥ח כַּ֝צֵּ֗ל וְלֹ֣א יַעֲמֽוֹד:</TF><p dir="rtl">
<span dir="rtl" class="inlineHeader" id="a29__Job, פרק יד, ג">ג</span>
<TF>אַף-עַל-זֶ֭ה פָּקַ֣חְתָּ עֵינֶ֑ךָ וְאֹ֘תִ֤י תָבִ֖יא בְמִשְׁפָּ֣ט עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק יד, ד">ד</span>
<TF>מִֽי-יִתֵּ֣ן טָ֭הוֹר מִטָּמֵ֗א לֹ֣א אֶחָֽד:</TF><p dir="rtl">
<span dir="rtl" class="inlineHeader" id="a29__Job, פרק יד, ה">ה</span>
<TF>אִ֥ם חֲרוּצִ֙ים | יָמָ֗יו מִֽסְפַּר-חֳדָשָׁ֥יו אִתָּ֑ךְ (חקו) חֻקָּ֥יו עָ֝שִׂ֗יתָ וְלֹ֣א יַעֲבֽוֹר:</TF><p dir="rtl">
<span dir="rtl" class="inlineHeader" id="a29__Job, פרק יד, ו">ו</span>
<TF>שְׁעֵ֣ה מֵעָלָ֣יו וְיֶחְדָּ֑ל עַד-יִ֝רְצֶ֗ה כְּשָׂכִ֥יר יוֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יד, ז">ז</span>
<TF>כִּ֤י יֵ֥שׁ לָעֵ֗ץ תִּ֫קְוָ֥ה אִֽם-יִ֭כָּרֵת וְע֣וֹד יַחֲלִ֑יף וְ֝יֹֽנַקְתּ֗וֹ לֹ֣א תֶחְדָּֽל:</TF><p dir="rtl">
<span dir="rtl" class="inlineHeader" id="a29__Job, פרק יד, ח">ח</span>
<TF>אִם-יַזְקִ֣ין בָּאָ֣רֶץ שָׁרְשׁ֑וֹ וּ֝בֶעָפָ֗ר יָמ֥וּת גִּזְעֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יד, ט">ט</span>
<TF>מֵרֵ֣יחַ מַ֣יִם יַפְרִ֑חַ וְעָשָׂ֖ה קָצִ֣יר כְּמוֹ-נָֽטַע:</TF><p dir="rtl">
<span dir="rtl" class="inlineHeader" id="a29__Job, פרק יד, י">י</span>
<TF>וְגֶ֣בֶר יָ֭מוּת וַֽיֶּחֱלָ֑שׁ וַיִּגְוַ֖ע אָדָ֣ם וְאַיּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יד, יא">יא</span>
<TF>אָֽזְלוּ-מַ֭יִם מִנִּי-יָ֑ם וְ֝נָהָ֗ר יֶחֱרַ֥ב וְיָבֵֽשׁ:</TF><p dir="rtl">
<span dir="rtl" class="inlineHeader" id="a29__Job, פרק יד, יב">יב</span>
<TF>וְאִ֥ישׁ שָׁכַ֗ב וְֽלֹא-יָ֫ק֥וּם עַד-בִּלְתִּ֣י שָׁ֭מַיִם לֹ֣א יָקִ֑יצוּ וְלֹֽא-יֵ֝עֹ֗רוּ מִשְּׁנָתָֽם:</TF><p dir="rtl">
<span dir="rtl" class="inlineHeader" id="a29__Job, פרק יד, יג">יג</span>
<TF>מִ֤י יִתֵּ֙ן | בִּשְׁא֬וֹל תַּצְפִּנֵ֗נִי תַּ֭סְתִּירֵנִי עַד-שׁ֣וּב אַפֶּ֑ךָ תָּ֤שִׁ֥ית לִ֖י חֹ֣ק וְתִזְכְּרֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק יד, יד">יד</span>
<TF>אִם-יָמ֥וּת גֶּ֗בֶר הֲיִ֫חְיֶ֥ה כָּל-יְמֵ֣י צְבָאִ֣י אֲיַחֵ֑ל עַד-בּ֝֗וֹא חֲלִיפָתִֽי:</TF><p dir="rtl">
<span dir="rtl" class="inlineHeader" id="a29__Job, פרק יד, טו">טו</span>
<TF>תִּ֭קְרָא וְאָנֹכִ֣י אֶֽעֱנֶ֑ךָּ לְֽמַעֲשֵׂ֖ה יָדֶ֣יךָ תִכְסֹֽף:</TF><p dir="rtl">
<span dir="rtl" class="inlineHeader" id="a29__Job, פרק יד, טז">טז</span>
<TF>כִּֽי-עַ֭תָּה צְעָדַ֣י תִּסְפּ֑וֹר לֹֽא-תִ֝שְׁמ֗וֹר עַל-חַטָּאתִֽי:</TF><p dir="rtl">
<span dir="rtl" class="inlineHeader" id="a29__Job, פרק יד, יז">יז</span>
<TF>חָתֻ֣ם בִּצְר֣וֹר פִּשְׁעִ֑י וַ֝תִּטְפֹּ֗ל עַל-עֲוֹנִֽי:</TF><p dir="rtl">
<span dir="rtl" class="inlineHeader" id="a29__Job, פרק יד, יח">יח</span>
<TF>וְ֭אוּלָם הַר-נוֹפֵ֣ל יִבּ֑וֹל וְ֝צ֗וּר יֶעְתַּ֥ק מִמְּקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יד, יט">יט</span>
<TF>אֲבָנִ֤ים | שָׁ֥חֲקוּ מַ֗יִם תִּשְׁטֹֽף-סְפִיחֶ֥יהָ עֲפַר-אָ֑רֶץ וְתִקְוַ֖ת אֱנ֣וֹשׁ הֶאֱבַֽדְתָּ:</TF><p dir="rtl">
<span dir="rtl" class="inlineHeader" id="a29__Job, פרק יד, כ">כ</span>
<TF>תִּתְקְפֵ֣הוּ לָ֭נֶצַח וַֽיַּהֲלֹ֑ךְ מְשַׁנֶּ֥ה פָ֝נָ֗יו וַֽתְּשַׁלְּחֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק יד, כא">כא</span>
<TF>יִכְבְּד֣וּ בָ֭נָיו וְלֹ֣א יֵדָ֑ע וְ֝יִצְעֲר֗וּ וְֽלֹא-יָבִ֥ין לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק יד, כב">כב</span>
<TF>אַךְ-בְּ֭שָׂרוֹ עָלָ֣יו יִכְאָ֑ב וְ֝נַפְשׁ֗וֹ עָלָ֥יו תֶּאֱבָֽל:</TF><p dir="rtl">
<h3 dir="rtl" id="a29__Job, פרק טו">פרק-טו</h3><p dir="rtl">
<span dir="rtl" class="inlineHeader" id="a29__Job, פרק טו, א">א</span>
<TF>וַ֭יַּעַן אֱלִיפַ֥ז הַֽתֵּימָנִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק טו, ב">ב</span>
<TF>הֶֽחָכָ֗ם יַעֲנֶ֥ה דַֽעַת-ר֑וּחַ וִֽימַלֵּ֖א קָדִ֣ים בִּטְנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק טו, ג">ג</span>
<TF>הוֹכֵ֣חַ בְּ֭דָבָר לֹ֣א יִסְכּ֑וֹן וּ֝מִלִּ֗ים לֹא-יוֹעִ֥יל בָּֽם:</TF><p dir="rtl">
<span dir="rtl" class="inlineHeader" id="a29__Job, פרק טו, ד">ד</span>
<TF>אַף-אַ֭תָּה תָּפֵ֣ר יִרְאָ֑ה וְתִגְרַ֥ע שִׂ֝יחָ֗ה לִפְנֵי-אֵֽל:</TF><p dir="rtl">
<span dir="rtl" class="inlineHeader" id="a29__Job, פרק טו, ה">ה</span>
<TF>כִּ֤י יְאַלֵּ֣ף עֲוֹנְךָ֣ פִ֑יךָ וְ֝תִבְחַ֗ר לְשׁ֣וֹן עֲרוּמִֽים:</TF><p dir="rtl">
<span dir="rtl" class="inlineHeader" id="a29__Job, פרק טו, ו">ו</span>
<TF>יַרְשִֽׁיעֲךָ֣ פִ֣יךָ וְלֹא-אָ֑נִי וּ֝שְׂפָתֶ֗יךָ יַעֲנוּ-בָֽךְ:</TF><p dir="rtl">
<span dir="rtl" class="inlineHeader" id="a29__Job, פרק טו, ז">ז</span>
<TF>הֲרִאישׁ֣וֹן אָ֭דָם תִּוָּלֵ֑ד וְלִפְנֵ֖י גְבָע֣וֹת חוֹלָֽלְתָּ:</TF><p dir="rtl">
<span dir="rtl" class="inlineHeader" id="a29__Job, פרק טו, ח">ח</span>
<TF>הַבְס֣וֹד אֱל֣וֹהַ תִּשְׁמָ֑ע וְתִגְרַ֖ע אֵלֶ֣יךָ חָכְמָֽה:</TF><p dir="rtl">
<span dir="rtl" class="inlineHeader" id="a29__Job, פרק טו, ט">ט</span>
<TF>מַה-יָּ֭דַעְתָּ וְלֹ֣א נֵדָ֑ע תָּ֝בִ֗ין וְֽלֹא-עִמָּ֥נוּ הֽוּא:</TF><p dir="rtl">
<span dir="rtl" class="inlineHeader" id="a29__Job, פרק טו, י">י</span>
<TF>גַּם-שָׂ֣ב גַּם-יָשִׁ֣ישׁ בָּ֑נוּ כַּבִּ֖יר מֵאָבִ֣יךָ יָמִֽים:</TF><p dir="rtl">
<span dir="rtl" class="inlineHeader" id="a29__Job, פרק טו, יא">יא</span>
<TF>הַמְעַ֣ט מִ֭מְּךָ תַּנְחֻמ֣וֹת אֵ֑ל וְ֝דָבָ֗ר לָאַ֥ט עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק טו, יב">יב</span>
<TF>מַה-יִּקָּחֲךָ֥ לִבֶּ֑ךָ וּֽמַה-יִּרְזְמ֥וּן עֵינֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק טו, יג">יג</span>
<TF>כִּֽי-תָשִׁ֣יב אֶל-אֵ֣ל רוּחֶ֑ךָ וְהֹצֵ֖אתָ מִפִּ֣יךָ מִלִּֽין:</TF><p dir="rtl">
<span dir="rtl" class="inlineHeader" id="a29__Job, פרק טו, יד">יד</span>
<TF>מָֽה-אֱנ֥וֹשׁ כִּֽי-יִזְכֶּ֑ה וְכִֽי-יִ֝צְדַּ֗ק יְל֣וּד אִשָּֽׁה:</TF><p dir="rtl">
<span dir="rtl" class="inlineHeader" id="a29__Job, פרק טו, טו">טו</span>
<TF>הֵ֣ן (בקדשו) בִּ֭קְדֹשָׁיו לֹ֣א יַאֲמִ֑ין וְ֝שָׁמַ֗יִם לֹא-זַכּ֥וּ בְעֵינָֽיו:</TF><p dir="rtl">
<span dir="rtl" class="inlineHeader" id="a29__Job, פרק טו, טז">טז</span>
<TF>אַ֭ף כִּֽי-נִתְעָ֥ב וְֽנֶאֱלָ֑ח אִישׁ-שֹׁתֶ֖ה כַמַּ֣יִם עַוְלָֽה:</TF><p dir="rtl">
<span dir="rtl" class="inlineHeader" id="a29__Job, פרק טו, יז">יז</span>
<TF>אֲחַוְךָ֥ שְֽׁמַֽע-לִ֑י וְזֶֽה-חָ֝זִ֗יתִי וַאֲסַפֵּֽרָה:</TF><p dir="rtl">
<span dir="rtl" class="inlineHeader" id="a29__Job, פרק טו, יח">יח</span>
<TF>אֲשֶׁר-חֲכָמִ֥ים יַגִּ֑ידוּ וְלֹ֥א כִֽ֝חֲד֗וּ מֵאֲבוֹתָֽם:</TF><p dir="rtl">
<span dir="rtl" class="inlineHeader" id="a29__Job, פרק טו, יט">יט</span>
<TF>לָהֶ֣ם לְ֭בַדָּם נִתְּנָ֣ה הָאָ֑רֶץ וְלֹא-עָ֖בַר זָ֣ר בְּתוֹכָֽם:</TF><p dir="rtl">
<span dir="rtl" class="inlineHeader" id="a29__Job, פרק טו, כ">כ</span>
<TF>כָּל-יְמֵ֣י רָ֭שָׁע ה֣וּא מִתְחוֹלֵ֑ל וּמִסְפַּ֥ר שָׁ֝נִ֗ים נִצְפְּנ֥וּ לֶעָרִֽיץ:</TF><p dir="rtl">
<span dir="rtl" class="inlineHeader" id="a29__Job, פרק טו, כא">כא</span>
<TF>קוֹל-פְּחָדִ֥ים בְּאָזְנָ֑יו בַּ֝שָּׁל֗וֹם שׁוֹדֵ֥ד יְבוֹאֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק טו, כב">כב</span>
<TF>לֹא-יַאֲמִ֣ין שׁ֭וּב מִנִּי-חֹ֑שֶׁךְ (וצפו) וְצָפ֖וּי ה֣וּא אֱלֵי-חָֽרֶב:</TF><p dir="rtl">
<span dir="rtl" class="inlineHeader" id="a29__Job, פרק טו, כג">כג</span>
<TF>נֹ֘דֵ֤ד ה֣וּא לַלֶּ֣חֶם אַיֵּ֑ה יָדַ֓ע | כִּֽי-נָכ֖וֹן בְּיָד֣וֹ יֽוֹם-חֹֽשֶׁךְ:</TF><p dir="rtl">
<span dir="rtl" class="inlineHeader" id="a29__Job, פרק טו, כד">כד</span>
<TF>יְֽ֭בַעֲתֻהוּ צַ֣ר וּמְצוּקָ֑ה תִּ֝תְקְפֵ֗הוּ כְּמֶ֤לֶךְ | עָתִ֬יד לַכִּידֽוֹר:</TF><p dir="rtl">
<span dir="rtl" class="inlineHeader" id="a29__Job, פרק טו, כה">כה</span>
<TF>כִּֽי-נָטָ֣ה אֶל-אֵ֣ל יָד֑וֹ וְאֶל-שַׁ֝דַּ֗י יִתְגַּבָּֽר:</TF><p dir="rtl">
<span dir="rtl" class="inlineHeader" id="a29__Job, פרק טו, כו">כו</span>
<TF>יָר֣וּץ אֵלָ֣יו בְּצַוָּ֑אר בַּ֝עֲבִ֗י גַּבֵּ֥י מָֽגִנָּֽיו:</TF><p dir="rtl">
<span dir="rtl" class="inlineHeader" id="a29__Job, פרק טו, כז">כז</span>
<TF>כִּֽי-כִסָּ֣ה פָנָ֣יו בְּחֶלְבּ֑וֹ וַיַּ֖עַשׂ פִּימָ֣ה עֲלֵי-כָֽסֶל:</TF><p dir="rtl">
<span dir="rtl" class="inlineHeader" id="a29__Job, פרק טו, כח">כח</span>
<TF>וַיִּשְׁכּ֤וֹן | עָ֘רִ֤ים נִכְחָד֗וֹת בָּ֭תִּים לֹא-יֵ֣שְׁבוּ לָ֑מוֹ אֲשֶׁ֖ר הִתְעַתְּד֣וּ לְגַלִּֽים:</TF><p dir="rtl">
<span dir="rtl" class="inlineHeader" id="a29__Job, פרק טו, כט">כט</span>
<TF>לֹֽא-יֶ֖עְשַׁר וְלֹא-יָק֣וּם חֵיל֑וֹ וְלֹֽא-יִטֶּ֖ה לָאָ֣רֶץ מִנְלָֽם:</TF><p dir="rtl">
<span dir="rtl" class="inlineHeader" id="a29__Job, פרק טו, ל">ל</span>
<TF>לֹֽא-יָס֙וּר | מִנִּי-חֹ֗שֶׁךְ יֹֽ֭נַקְתּוֹ תְּיַבֵּ֣שׁ שַׁלְהָ֑בֶת וְ֝יָס֗וּר בְּר֣וּחַ פִּֽיו:</TF><p dir="rtl">
<span dir="rtl" class="inlineHeader" id="a29__Job, פרק טו, לא">לא</span>
<TF>אַל-יַאֲמֵ֣ן (בשו) בַּשָּׁ֣יו נִתְעָ֑ה כִּי-שָׁ֝֗וְא תִּהְיֶ֥ה תְמוּרָתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק טו, לב">לב</span>
<TF>בְּֽלֹא-י֭וֹמוֹ תִּמָּלֵ֑א וְ֝כִפָּת֗וֹ לֹ֣א רַעֲנָֽנָה:</TF><p dir="rtl">
<span dir="rtl" class="inlineHeader" id="a29__Job, פרק טו, לג">לג</span>
<TF>יַחְמֹ֣ס כַּגֶּ֣פֶן בִּסְר֑וֹ וְיַשְׁלֵ֥ךְ כַּ֝זַּ֗יִת נִצָּתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק טו, לד">לד</span>
<TF>כִּֽי-עֲדַ֣ת חָנֵ֣ף גַּלְמ֑וּד וְ֝אֵ֗שׁ אָכְלָ֥ה אָֽהֳלֵי-שֹֽׁחַד:</TF><p dir="rtl">
<span dir="rtl" class="inlineHeader" id="a29__Job, פרק טו, לה">לה</span>
<TF>הָרֹ֣ה עָ֭מָל וְיָ֣לֹד אָ֑וֶן וּ֝בִטְנָ֗ם תָּכִ֥ין מִרְמָֽה:</TF><p dir="rtl">
<h3 dir="rtl" id="a29__Job, פרק טז">פרק-טז</h3><p dir="rtl">
<span dir="rtl" class="inlineHeader" id="a29__Job, פרק טז, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק טז, ב">ב</span>
<TF>שָׁמַ֣עְתִּי כְאֵ֣לֶּה רַבּ֑וֹת מְנַחֲמֵ֖י עָמָ֣ל כֻּלְּכֶֽם:</TF><p dir="rtl">
<span dir="rtl" class="inlineHeader" id="a29__Job, פרק טז, ג">ג</span>
<TF>הֲקֵ֥ץ לְדִבְרֵי-ר֑וּחַ א֥וֹ מַה-יַּ֝מְרִֽיצְךָ֗ כִּ֣י תַעֲנֶֽה:</TF><p dir="rtl">
<span dir="rtl" class="inlineHeader" id="a29__Job, פרק טז, ד">ד</span>
<TF>גַּ֤ם | אָנֹכִי֮ כָּכֶ֪ם אֲדַ֫בֵּ֥רָה ל֤וּ-יֵ֪שׁ נַפְשְׁכֶ֡ם תַּ֤חַת נַפְשִׁ֗י אַחְבִּ֣ירָה עֲלֵיכֶ֣ם בְּמִלִּ֑ים וְאָנִ֥יעָה עֲ֝לֵיכֶ֗ם בְּמ֣וֹ רֹאשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק טז, ה">ה</span>
<TF>אֲאַמִּצְכֶ֥ם בְּמוֹ-פִ֑י וְנִ֖יד שְׂפָתַ֣י יַחְשֹֽׂךְ:</TF><p dir="rtl">
<span dir="rtl" class="inlineHeader" id="a29__Job, פרק טז, ו">ו</span>
<TF>אִֽם-אֲ֭דַבְּרָה לֹא-יֵחָשֵׂ֣ךְ כְּאֵבִ֑י וְ֝אַחְדְּלָ֗ה מַה-מִנִּ֥י יַהֲלֹֽךְ:</TF><p dir="rtl">
<span dir="rtl" class="inlineHeader" id="a29__Job, פרק טז, ז">ז</span>
<TF>אַךְ-עַתָּ֥ה הֶלְאָ֑נִי הֲ֝שִׁמּ֗וֹתָ כָּל-עֲדָתִֽי:</TF><p dir="rtl">
<span dir="rtl" class="inlineHeader" id="a29__Job, פרק טז, ח">ח</span>
<TF>וַֽ֭תִּקְמְטֵנִי לְעֵ֣ד הָיָ֑ה וַיָּ֥קָם בִּ֥י כַ֝חֲשִׁ֗י בְּפָנַ֥י יַעֲנֶֽה:</TF><p dir="rtl">
<span dir="rtl" class="inlineHeader" id="a29__Job, פרק טז, ט">ט</span>
<TF>אַפּ֤וֹ טָרַ֙ף | וַֽיִּשְׂטְמֵ֗נִי חָרַ֣ק עָלַ֣י בְּשִׁנָּ֑יו צָרִ֓י | יִלְט֖וֹשׁ עֵינָ֣יו לִֽי:</TF><p dir="rtl">
<span dir="rtl" class="inlineHeader" id="a29__Job, פרק טז, י">י</span>
<TF>פָּעֲר֬וּ עָלַ֙י | בְּפִיהֶ֗ם בְּ֭חֶרְפָּה הִכּ֣וּ לְחָיָ֑י יַ֝֗חַד עָלַ֥י יִתְמַלָּאֽוּן:</TF><p dir="rtl">
<span dir="rtl" class="inlineHeader" id="a29__Job, פרק טז, יא">יא</span>
<TF>יַסְגִּירֵ֣נִי אֵ֭ל אֶ֣ל עֲוִ֑יל וְעַל-יְדֵ֖י רְשָׁעִ֣ים יִרְטֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק טז, יב">יב</span>
<TF>שָׁ֘לֵ֤ו הָיִ֙יתִי | וַֽיְפַרְפְּרֵ֗נִי וְאָחַ֣ז בְּ֭עָרְפִּי וַֽיְפַצְפְּצֵ֑נִי וַיְקִימֵ֥נִי ל֝֗וֹ לְמַטָּרָֽה:</TF><p dir="rtl">
<span dir="rtl" class="inlineHeader" id="a29__Job, פרק טז, יג">יג</span>
<TF>יָ֘סֹ֤בּוּ עָלַ֙י | רַבָּ֗יו יְפַלַּ֣ח כִּ֭לְיוֹתַי וְלֹ֣א יַחְמ֑וֹל יִשְׁפֹּ֥ךְ לָ֝אָ֗רֶץ מְרֵרָֽתִי:</TF><p dir="rtl">
<span dir="rtl" class="inlineHeader" id="a29__Job, פרק טז, יד">יד</span>
<TF>יִפְרְצֵ֣נִי פֶ֭רֶץ עַל-פְּנֵי-פָ֑רֶץ יָרֻ֖ץ עָלַ֣י כְּגִבּֽוֹר:</TF><p dir="rtl">
<span dir="rtl" class="inlineHeader" id="a29__Job, פרק טז, טו">טו</span>
<TF>שַׂ֣ק תָּ֭פַרְתִּי עֲלֵ֣י גִלְדִּ֑י וְעֹלַ֖לְתִּי בֶעָפָ֣ר קַרְנִֽי:</TF><p dir="rtl">
<span dir="rtl" class="inlineHeader" id="a29__Job, פרק טז, טז">טז</span>
<TF>פָּנַ֣י (חמרמרה) חֳ֭מַרְמְרוּ מִנִּי-בֶ֑כִי וְעַ֖ל עַפְעַפַּ֣י צַלְמָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק טז, יז">יז</span>
<TF>עַ֭ל לֹא-חָמָ֣ס בְּכַפָּ֑י וּֽתְפִלָּתִ֥י זַכָּֽה:</TF><p dir="rtl">
<span dir="rtl" class="inlineHeader" id="a29__Job, פרק טז, יח">יח</span>
<TF>אֶ֭רֶץ אַל-תְּכַסִּ֣י דָמִ֑י וְֽאַל-יְהִ֥י מָ֝ק֗וֹם לְזַעֲקָתִֽי:</TF><p dir="rtl">
<span dir="rtl" class="inlineHeader" id="a29__Job, פרק טז, יט">יט</span>
<TF>גַּם-עַ֭תָּה הִנֵּה-בַשָּׁמַ֣יִם עֵדִ֑י וְ֝שָׂהֲדִ֗י בַּמְּרוֹמִֽים:</TF><p dir="rtl">
<span dir="rtl" class="inlineHeader" id="a29__Job, פרק טז, כ">כ</span>
<TF>מְלִיצַ֥י רֵעָ֑י אֶל-אֱ֝ל֗וֹהַ דָּלְפָ֥ה עֵינִֽי:</TF><p dir="rtl">
<span dir="rtl" class="inlineHeader" id="a29__Job, פרק טז, כא">כא</span>
<TF>וְיוֹכַ֣ח לְגֶ֣בֶר עִם-אֱל֑וֹהַּ וּֽבֶן-אָדָ֥ם לְרֵעֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק טז, כב">כב</span>
<TF>כִּֽי-שְׁנ֣וֹת מִסְפָּ֣ר יֶאֱתָ֑יוּ וְאֹ֖רַח לֹא-אָשׁ֣וּב אֶהֱלֹֽךְ:</TF><p dir="rtl">
<h3 dir="rtl" id="a29__Job, פרק יז">פרק-יז</h3><p dir="rtl">
<span dir="rtl" class="inlineHeader" id="a29__Job, פרק יז, א">א</span>
<TF>רוּחִ֣י חֻ֭בָּלָה יָמַ֥י נִזְעָ֗כוּ קְבָרִ֥ים לִֽי:</TF><p dir="rtl">
<span dir="rtl" class="inlineHeader" id="a29__Job, פרק יז, ב">ב</span>
<TF>אִם-לֹ֣א הֲ֭תֻלִים עִמָּדִ֑י וּ֝בְהַמְּרוֹתָ֗ם תָּלַ֥ן עֵינִֽי:</TF><p dir="rtl">
<span dir="rtl" class="inlineHeader" id="a29__Job, פרק יז, ג">ג</span>
<TF>שִֽׂימָה-נָּ֭א עָרְבֵ֣נִי עִמָּ֑ךְ מִֽי ה֝֗וּא לְיָדִ֥י יִתָּקֵֽעַ:</TF><p dir="rtl">
<span dir="rtl" class="inlineHeader" id="a29__Job, פרק יז, ד">ד</span>
<TF>כִּֽי-לִ֭בָּם צָפַ֣נְתָּ מִּשָּׂ֑כֶל עַל-כֵּ֝֗ן לֹ֣א תְרֹמֵֽם:</TF><p dir="rtl">
<span dir="rtl" class="inlineHeader" id="a29__Job, פרק יז, ה">ה</span>
<TF>לְ֭חֵלֶק יַגִּ֣יד רֵעִ֑ים וְעֵינֵ֖י בָנָ֣יו תִּכְלֶֽנָה:</TF><p dir="rtl">
<span dir="rtl" class="inlineHeader" id="a29__Job, פרק יז, ו">ו</span>
<TF>וְֽ֭הִצִּגַנִי לִמְשֹׁ֣ל עַמִּ֑ים וְתֹ֖פֶת לְפָנִ֣ים אֶֽהְיֶֽה:</TF><p dir="rtl">
<span dir="rtl" class="inlineHeader" id="a29__Job, פרק יז, ז">ז</span>
<TF>וַתֵּ֣כַהּ מִכַּ֣עַשׂ עֵינִ֑י וִֽיצֻרַ֖י כַּצֵּ֣ל כֻּלָּֽם:</TF><p dir="rtl">
<span dir="rtl" class="inlineHeader" id="a29__Job, פרק יז, ח">ח</span>
<TF>יָשֹׁ֣מּוּ יְשָׁרִ֣ים עַל-זֹ֑את וְ֝נָקִ֗י עַל-חָנֵ֥ף יִתְעֹרָֽר:</TF><p dir="rtl">
<span dir="rtl" class="inlineHeader" id="a29__Job, פרק יז, ט">ט</span>
<TF>וְיֹאחֵ֣ז צַדִּ֣יק דַּרְכּ֑וֹ וּֽטֳהָר-יָ֝דַ֗יִם יֹסִ֥יף אֹֽמֶץ:</TF><p dir="rtl">
<span dir="rtl" class="inlineHeader" id="a29__Job, פרק יז, י">י</span>
<TF>וְֽאוּלָ֗ם כֻּלָּ֣ם תָּ֭שֻׁבוּ וּבֹ֣אוּ נָ֑א וְלֹֽא-אֶמְצָ֖א בָכֶ֣ם חָכָֽם:</TF><p dir="rtl">
<span dir="rtl" class="inlineHeader" id="a29__Job, פרק יז, יא">יא</span>
<TF>יָמַ֣י עָ֭בְרוּ זִמֹּתַ֣י נִתְּק֑וּ מ֖וֹרָשֵׁ֣י לְבָבִֽי:</TF><p dir="rtl">
<span dir="rtl" class="inlineHeader" id="a29__Job, פרק יז, יב">יב</span>
<TF>לַ֭יְלָה לְי֣וֹם יָשִׂ֑ימוּ א֝֗וֹר קָר֥וֹב מִפְּנֵי-חֹֽשֶׁךְ:</TF><p dir="rtl">
<span dir="rtl" class="inlineHeader" id="a29__Job, פרק יז, יג">יג</span>
<TF>אִם-אֲ֭קַוֶּה שְׁא֣וֹל בֵּיתִ֑י בַּ֝חֹ֗שֶׁךְ רִפַּ֥דְתִּי יְצוּעָֽי:</TF><p dir="rtl">
<span dir="rtl" class="inlineHeader" id="a29__Job, פרק יז, יד">יד</span>
<TF>לַשַּׁ֣חַת קָ֭רָאתִי אָ֣בִי אָ֑תָּה אִמִּ֥י וַ֝אֲחֹתִ֗י לָֽרִמָּֽה:</TF><p dir="rtl">
<span dir="rtl" class="inlineHeader" id="a29__Job, פרק יז, טו">טו</span>
<TF>וְ֭אַיֵּה אֵפ֣וֹ תִקְוָתִ֑י וְ֝תִקְוָתִ֗י מִ֣י יְשׁוּרֶֽנָּה:</TF><p dir="rtl">
<span dir="rtl" class="inlineHeader" id="a29__Job, פרק יז, טז">טז</span>
<TF>בַּדֵּ֣י שְׁאֹ֣ל תֵּרַ֑דְנָה אִם-יַ֖חַד עַל-עָפָ֣ר נָֽחַת:</TF><p dir="rtl">
<h3 dir="rtl" id="a29__Job, פרק יח">פרק-יח</h3><p dir="rtl">
<span dir="rtl" class="inlineHeader" id="a29__Job, פרק יח, א">א</span>
<TF>וַ֭יַּעַן בִּלְדַּ֥ד הַשֻּׁחִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק יח, ב">ב</span>
<TF>עַד-אָ֤נָה | תְּשִׂימ֣וּן קִנְצֵ֣י לְמִלִּ֑ין תָּ֝בִ֗ינוּ וְאַחַ֥ר נְדַבֵּֽר:</TF><p dir="rtl">
<span dir="rtl" class="inlineHeader" id="a29__Job, פרק יח, ג">ג</span>
<TF>מַ֭דּוּעַ נֶחְשַׁ֣בְנוּ כַבְּהֵמָ֑ה נִ֝טְמִ֗ינוּ בְּעֵינֵיכֶֽם:</TF><p dir="rtl">
<span dir="rtl" class="inlineHeader" id="a29__Job, פרק יח, ד">ד</span>
<TF>טֹֽרֵ֥ף נַפְשׁ֗וֹ בְּאַ֫פּ֥וֹ הַ֭לְמַעַנְךָ תֵּעָ֣זַב אָ֑רֶץ וְיֶעְתַּק-צ֝֗וּר מִמְּקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יח, ה">ה</span>
<TF>גַּ֤ם א֣וֹר רְשָׁעִ֣ים יִדְעָ֑ךְ וְלֹֽא-יִ֝גַּ֗הּ שְׁבִ֣יב אִשּֽׁוֹ:</TF><p dir="rtl">
<span dir="rtl" class="inlineHeader" id="a29__Job, פרק יח, ו">ו</span>
<TF>א֖וֹר חָשַׁ֣ךְ בְּאָהֳל֑וֹ וְ֝נֵר֗וֹ עָלָ֥יו יִדְעָֽךְ:</TF><p dir="rtl">
<span dir="rtl" class="inlineHeader" id="a29__Job, פרק יח, ז">ז</span>
<TF>יֵֽ֭צְרוּ צַעֲדֵ֣י אוֹנ֑וֹ וְֽתַשְׁלִיכֵ֥הוּ עֲצָתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יח, ח">ח</span>
<TF>כִּֽי-שֻׁלַּ֣ח בְּרֶ֣שֶׁת בְּרַגְלָ֑יו וְעַל-שְׂ֝בָכָ֗ה יִתְהַלָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק יח, ט">ט</span>
<TF>יֹאחֵ֣ז בְּעָקֵ֣ב פָּ֑ח יַחֲזֵ֖ק עָלָ֣יו צַמִּֽים:</TF><p dir="rtl">
<span dir="rtl" class="inlineHeader" id="a29__Job, פרק יח, י">י</span>
<TF>טָמ֣וּן בָּאָ֣רֶץ חַבְל֑וֹ וּ֝מַלְכֻּדְתּ֗וֹ עֲלֵ֣י נָתִֽיב:</TF><p dir="rtl">
<span dir="rtl" class="inlineHeader" id="a29__Job, פרק יח, יא">יא</span>
<TF>סָ֭בִיב בִּֽעֲתֻ֣הוּ בַלָּה֑וֹת וֶהֱפִיצֻ֥הוּ לְרַגְלָֽיו:</TF><p dir="rtl">
<span dir="rtl" class="inlineHeader" id="a29__Job, פרק יח, יב">יב</span>
<TF>יְהִי-רָעֵ֥ב אֹנ֑וֹ וְ֝אֵ֗יד נָכ֥וֹן לְצַלְעֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יח, יג">יג</span>
<TF>יֹ֭אכַל בַּדֵּ֣י עוֹר֑וֹ יֹאכַ֥ל בַּ֝דָּ֗יו בְּכ֣וֹר מָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק יח, יד">יד</span>
<TF>יִנָּתֵ֣ק מֵ֭אָהֳלוֹ מִבְטַח֑וֹ וְ֝תַצְעִדֵ֗הוּ לְמֶ֣לֶךְ בַּלָּהֽוֹת:</TF><p dir="rtl">
<span dir="rtl" class="inlineHeader" id="a29__Job, פרק יח, טו">טו</span>
<TF>תִּשְׁכּ֣וֹן בְּ֭אָהֳלוֹ מִבְּלִי-ל֑וֹ יְזֹרֶ֖ה עַל-נָוֵ֣הוּ גָפְרִֽית:</TF><p dir="rtl">
<span dir="rtl" class="inlineHeader" id="a29__Job, פרק יח, טז">טז</span>
<TF>מִ֭תַּחַת שָֽׁרָשָׁ֣יו יִבָ֑שׁוּ וּ֝מִמַּ֗עַל יִמַּ֥ל קְצִירֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יח, יז">יז</span>
<TF>זִֽכְרוֹ-אָ֭בַד מִנִּי-אָ֑רֶץ וְלֹא-שֵׁ֥ם ל֝֗וֹ עַל-פְּנֵי-חֽוּץ:</TF><p dir="rtl">
<span dir="rtl" class="inlineHeader" id="a29__Job, פרק יח, יח">יח</span>
<TF>יֶ֭הְדְּפֻהוּ מֵא֣וֹר אֶל-חֹ֑שֶׁךְ וּֽמִתֵּבֵ֥ל יְנִדֻּֽהוּ:</TF><p dir="rtl">
<span dir="rtl" class="inlineHeader" id="a29__Job, פרק יח, יט">יט</span>
<TF>לֹ֘א נִ֤ין ל֣וֹ וְלֹא-נֶ֣כֶד בְּעַמּ֑וֹ וְאֵ֥ין שָׂ֝רִ֗יד בִּמְגוּרָֽיו:</TF><p dir="rtl">
<span dir="rtl" class="inlineHeader" id="a29__Job, פרק יח, כ">כ</span>
<TF>עַל-י֖וֹמוֹ נָשַׁ֣מּוּ אַחֲרֹנִ֑ים וְ֝קַדְמֹנִ֗ים אָ֣חֲזוּ שָֽׂעַר:</TF><p dir="rtl">
<span dir="rtl" class="inlineHeader" id="a29__Job, פרק יח, כא">כא</span>
<TF>אַךְ-אֵ֭לֶּה מִשְׁכְּנ֣וֹת עַוָּ֑ל וְ֝זֶ֗ה מְק֣וֹם לֹא-יָדַֽע-אֵֽל:</TF><p dir="rtl">
<h3 dir="rtl" id="a29__Job, פרק יט">פרק-יט</h3><p dir="rtl">
<span dir="rtl" class="inlineHeader" id="a29__Job, פרק יט, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק יט, ב">ב</span>
<TF>עַד-אָ֭נָה תּוֹגְי֣וּן נַפְשִׁ֑י וּֽתְדַכְּאוּנַ֥נִי בְמִלִּֽים:</TF><p dir="rtl">
<span dir="rtl" class="inlineHeader" id="a29__Job, פרק יט, ג">ג</span>
<TF>זֶ֤ה עֶ֣שֶׂר פְּ֭עָמִים תַּכְלִימ֑וּנִי לֹֽא-תֵ֝בֹ֗שׁוּ תַּהְכְּרוּ-לִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, ד">ד</span>
<TF>וְאַף-אָמְנָ֥ם שָׁגִ֑יתִי אִ֝תִּ֗י תָּלִ֥ין מְשׁוּגָתִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, ה">ה</span>
<TF>אִם-אָ֭מְנָם עָלַ֣י תַּגְדִּ֑ילוּ וְתוֹכִ֥יחוּ עָ֝לַ֗י חֶרְפָּתִּֽי:</TF><p dir="rtl">
<span dir="rtl" class="inlineHeader" id="a29__Job, פרק יט, ו">ו</span>
<TF>דְּֽעוּ-אֵ֭פוֹ כִּי-אֱל֣וֹהַּ עִוְּתָ֑נִי וּ֝מְצוּד֗וֹ עָלַ֥י הִקִּֽיף:</TF><p dir="rtl">
<span dir="rtl" class="inlineHeader" id="a29__Job, פרק יט, ז">ז</span>
<TF>הֵ֤ן אֶצְעַ֣ק חָ֭מָס וְלֹ֣א אֵעָנֶ֑ה אֲ֝שַׁוַּ֗ע וְאֵ֣ין מִשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק יט, ח">ח</span>
<TF>אָרְחִ֣י גָ֭דַר וְלֹ֣א אֶעֱב֑וֹר וְעַ֥ל נְ֝תִיבוֹתַ֗י חֹ֣שֶׁךְ יָשִֽׂים:</TF><p dir="rtl">
<span dir="rtl" class="inlineHeader" id="a29__Job, פרק יט, ט">ט</span>
<TF>כְּ֭בוֹדִי מֵעָלַ֣י הִפְשִׁ֑יט וַ֝יָּ֗סַר עֲטֶ֣רֶת רֹאשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק יט, י">י</span>
<TF>יִתְּצֵ֣נִי סָ֭בִיב וָאֵלַ֑ךְ וַיַּסַּ֥ע כָּ֝עֵ֗ץ תִּקְוָתִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, יא">יא</span>
<TF>וַיַּ֣חַר עָלַ֣י אַפּ֑וֹ וַיַּחְשְׁבֵ֖נִי ל֣וֹ כְצָרָֽיו:</TF><p dir="rtl">
<span dir="rtl" class="inlineHeader" id="a29__Job, פרק יט, יב">יב</span>
<TF>יַ֤חַד | יָ֘בֹ֤אוּ גְדוּדָ֗יו וַיָּסֹ֣לּוּ עָלַ֣י דַּרְכָּ֑ם וַיַּחֲנ֖וּ סָבִ֣יב לְאָהֳלִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, יג">יג</span>
<TF>אַ֭חַי מֵעָלַ֣י הִרְחִ֑יק וְ֝יֹדְעַ֗י אַךְ-זָ֥רוּ מִמֶּֽנִּי:</TF><p dir="rtl">
<span dir="rtl" class="inlineHeader" id="a29__Job, פרק יט, יד">יד</span>
<TF>חָדְל֥וּ קְרוֹבָ֑י וּֽמְיֻדָּעַ֥י שְׁכֵחֽוּנִי:</TF><p dir="rtl">
<span dir="rtl" class="inlineHeader" id="a29__Job, פרק יט, טו">טו</span>
<TF>גָּ֘רֵ֤י בֵיתִ֣י וְ֭אַמְהֹתַי לְזָ֣ר תַּחְשְׁבֻ֑נִי נָ֝כְרִ֗י הָיִ֥יתִי בְעֵינֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק יט, טז">טז</span>
<TF>לְעַבְדִּ֣י קָ֭רָאתִי וְלֹ֣א יַעֲנֶ֑ה בְּמוֹ-פִ֝֗י אֶתְחַנֶּן-לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק יט, יז">יז</span>
<TF>ר֭וּחִֽי זָ֣רָה לְאִשְׁתִּ֑י וְ֝חַנֹּתִ֗י לִבְנֵ֥י בִטְנִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, יח">יח</span>
<TF>גַּם-עֲ֭וִילִים מָ֣אֲסוּ בִ֑י אָ֝ק֗וּמָה וַיְדַבְּרוּ-בִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, יט">יט</span>
<TF>תִּֽ֭עֲבוּנִי כָּל-מְתֵ֣י סוֹדִ֑י וְזֶֽה-אָ֝הַ֗בְתִּי נֶהְפְּכוּ-בִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, כ">כ</span>
<TF>בְּעוֹרִ֣י וּ֭בִבְשָׂרִי דָּבְקָ֣ה עַצְמִ֑י וָ֝אֶתְמַלְּטָ֗ה בְּע֣וֹר שִׁנָּֽי:</TF><p dir="rtl">
<span dir="rtl" class="inlineHeader" id="a29__Job, פרק יט, כא">כא</span>
<TF>חָנֻּ֬נִי חָנֻּ֣נִי אַתֶּ֣ם רֵעָ֑י כִּ֥י יַד-אֱ֝ל֗וֹהַּ נָ֣גְעָה בִּֽי:</TF><p dir="rtl">
<span dir="rtl" class="inlineHeader" id="a29__Job, פרק יט, כב">כב</span>
<TF>לָ֭מָּה תִּרְדְּפֻ֣נִי כְמוֹ-אֵ֑ל וּ֝מִבְּשָׂרִ֗י לֹ֣א תִשְׂבָּֽעוּ:</TF><p dir="rtl">
<span dir="rtl" class="inlineHeader" id="a29__Job, פרק יט, כג">כג</span>
<TF>מִֽי-יִתֵּ֣ן אֵ֭פוֹ וְיִכָּתְב֣וּן מִלָּ֑י מִֽי-יִתֵּ֖ן בַּסֵּ֣פֶר וְיֻחָֽקוּ:</TF><p dir="rtl">
<span dir="rtl" class="inlineHeader" id="a29__Job, פרק יט, כד">כד</span>
<TF>בְּעֵט-בַּרְזֶ֥ל וְעֹפָ֑רֶת לָ֝עַ֗ד בַּצּ֥וּר יֵחָצְבֽוּן:</TF><p dir="rtl">
<span dir="rtl" class="inlineHeader" id="a29__Job, פרק יט, כה">כה</span>
<TF>וַאֲנִ֣י יָ֭דַעְתִּי גֹּ֣אֲלִי חָ֑י וְ֝אַחֲר֗וֹן עַל-עָפָ֥ר יָקֽוּם:</TF><p dir="rtl">
<span dir="rtl" class="inlineHeader" id="a29__Job, פרק יט, כו">כו</span>
<TF>וְאַחַ֣ר ע֖וֹרִֽי נִקְּפוּ-זֹ֑את וּ֝מִבְּשָׂרִ֗י אֶֽחֱזֶ֥ה אֱלֽוֹהַּ:</TF><p dir="rtl">
<span dir="rtl" class="inlineHeader" id="a29__Job, פרק יט, כז">כז</span>
<TF>אֲשֶׁ֤ר אֲנִ֙י | אֶֽחֱזֶה-לִּ֗י וְעֵינַ֣י רָא֣וּ וְלֹא-זָ֑ר כָּל֖וּ כִלְיֹתַ֣י בְּחֵקִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, כח">כח</span>
<TF>כִּ֣י תֹ֖אמְרוּ מַה-נִּרְדָּף-ל֑וֹ וְשֹׁ֥רֶשׁ דָּ֝בָ֗ר נִמְצָא-בִֽי:</TF><p dir="rtl">
<span dir="rtl" class="inlineHeader" id="a29__Job, פרק יט, כט">כט</span>
<TF>גּ֤וּרוּ לָכֶ֙ם | מִפְּנֵי-חֶ֗רֶב כִּֽי-חֵ֭מָה עֲוֹנ֣וֹת חָ֑רֶב לְמַ֖עַן תֵּדְע֣וּן (שדין) שַׁדּֽוּן:</TF><p dir="rtl">
<h3 dir="rtl" id="a29__Job, פרק כ">פרק-כ</h3><p dir="rtl">
<span dir="rtl" class="inlineHeader" id="a29__Job, פרק כ, א">א</span>
<TF>וַ֭יַּעַן צֹפַ֥ר הַנַּֽעֲמָתִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כ, ב">ב</span>
<TF>לָ֭כֵן שְׂעִפַּ֣י יְשִׁיב֑וּנִי וּ֝בַעֲב֗וּר ח֣וּשִׁי בִֽי:</TF><p dir="rtl">
<span dir="rtl" class="inlineHeader" id="a29__Job, פרק כ, ג">ג</span>
<TF>מוּסַ֣ר כְּלִמָּתִ֣י אֶשְׁמָ֑ע וְ֝ר֗וּחַ מִֽבִּינָתִ֥י יַעֲנֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק כ, ד">ד</span>
<TF>הֲזֹ֣את יָ֭דַעְתָּ מִנִּי-עַ֑ד מִנִּ֤י שִׂ֖ים אָדָ֣ם עֲלֵי-אָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק כ, ה">ה</span>
<TF>כִּ֤י רִנְנַ֣ת רְ֭שָׁעִים מִקָּר֑וֹב וְשִׂמְחַ֖ת חָנֵ֣ף עֲדֵי-רָֽגַע:</TF><p dir="rtl">
<span dir="rtl" class="inlineHeader" id="a29__Job, פרק כ, ו">ו</span>
<TF>אִם-יַעֲלֶ֣ה לַשָּׁמַ֣יִם שִׂיא֑וֹ וְ֝רֹאשׁ֗וֹ לָעָ֥ב יַגִּֽיעַ:</TF><p dir="rtl">
<span dir="rtl" class="inlineHeader" id="a29__Job, פרק כ, ז">ז</span>
<TF>כְּֽ֭גֶלֲלוֹ לָנֶ֣צַח יֹאבֵ֑ד רֹ֝אָ֗יו יֹאמְר֥וּ אַיּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, ח">ח</span>
<TF>כַּחֲל֣וֹם יָ֭עוּף וְלֹ֣א יִמְצָא֑וּהוּ וְ֝יֻדַּ֗ד כְּחֶזְי֥וֹן לָֽיְלָה:</TF><p dir="rtl">
<span dir="rtl" class="inlineHeader" id="a29__Job, פרק כ, ט">ט</span>
<TF>עַ֣יִן שְׁ֭זָפַתּוּ וְלֹ֣א תוֹסִ֑יף וְלֹא-ע֝֗וֹד תְּשׁוּרֶ֥נּוּ מְקוֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, י">י</span>
<TF>בָּ֭נָיו יְרַצּ֣וּ דַלִּ֑ים וְ֝יָדָ֗יו תָּשֵׁ֥בְנָה אוֹנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, יא">יא</span>
<TF>עַ֭צְמוֹתָיו מָלְא֣וּ (עלומו) עֲלוּמָ֑יו וְ֝עִמּ֗וֹ עַל-עָפָ֥ר תִּשְׁכָּֽב:</TF><p dir="rtl">
<span dir="rtl" class="inlineHeader" id="a29__Job, פרק כ, יב">יב</span>
<TF>אִם-תַּמְתִּ֣יק בְּפִ֣יו רָעָ֑ה יַ֝כְחִידֶ֗נָּה תַּ֣חַת לְשׁוֹנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, יג">יג</span>
<TF>יַחְמֹ֣ל עָ֭לֶיהָ וְלֹ֣א יַֽעַזְבֶ֑נָּה וְ֝יִמְנָעֶ֗נָּה בְּת֣וֹךְ חִכּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, יד">יד</span>
<TF>לַ֭חְמוֹ בְּמֵעָ֣יו נֶהְפָּ֑ךְ מְרוֹרַ֖ת פְּתָנִ֣ים בְּקִרְבּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, טו">טו</span>
<TF>חַ֣יִל בָּ֭לַע וַיְקִאֶ֑נּוּ מִ֝בִּטְנ֗וֹ יֽוֹרִשֶׁ֥נּוּ אֵֽל:</TF><p dir="rtl">
<span dir="rtl" class="inlineHeader" id="a29__Job, פרק כ, טז">טז</span>
<TF>רֹאשׁ-פְּתָנִ֥ים יִינָ֑ק תַּֽ֝הַרְגֵ֗הוּ לְשׁ֣וֹן אֶפְעֶֽה:</TF><p dir="rtl">
<span dir="rtl" class="inlineHeader" id="a29__Job, פרק כ, יז">יז</span>
<TF>אַל-יֵ֥רֶא בִפְלַגּ֑וֹת נַהֲרֵ֥י נַ֝חֲלֵ֗י דְּבַ֣שׁ וְחֶמְאָֽה:</TF><p dir="rtl">
<span dir="rtl" class="inlineHeader" id="a29__Job, פרק כ, יח">יח</span>
<TF>מֵשִׁ֣יב יָ֭גָע וְלֹ֣א יִבְלָ֑ע כְּחֵ֥יל תְּ֝מוּרָת֗וֹ וְלֹ֣א יַעֲלֹֽס:</TF><p dir="rtl">
<span dir="rtl" class="inlineHeader" id="a29__Job, פרק כ, יט">יט</span>
<TF>כִּֽי-רִ֭צַּץ עָזַ֣ב דַּלִּ֑ים בַּ֥יִת גָּ֝זַ֗ל וְלֹ֣א יִבֶנֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק כ, כ">כ</span>
<TF>כִּ֤י | לֹא-יָדַ֣ע שָׁלֵ֣ו בְּבִטְנ֑וֹ בַּ֝חֲמוּד֗וֹ לֹ֣א יְמַלֵּֽט:</TF><p dir="rtl">
<span dir="rtl" class="inlineHeader" id="a29__Job, פרק כ, כא">כא</span>
<TF>אֵין-שָׂרִ֥יד לְאָכְל֑וֹ עַל-כֵּ֝֗ן לֹא-יָחִ֥יל טוּבֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, כב">כב</span>
<TF>בִּמְלֹ֣אות שִׂ֭פְקוֹ יֵ֣צֶר ל֑וֹ כָּל-יַ֖ד עָמֵ֣ל תְּבוֹאֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק כ, כג">כג</span>
<TF>יְהִ֤י | לְמַלֵּ֬א בִטְנ֗וֹ יְֽשַׁלַּח-בּ֖וֹ חֲר֣וֹן אַפּ֑וֹ וְיַמְטֵ֥ר עָ֝לֵ֗ימוֹ בִּלְחוּמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, כד">כד</span>
<TF>יִ֭בְרַח מִנֵּ֣שֶׁק בַּרְזֶ֑ל תַּ֝חְלְפֵ֗הוּ קֶ֣שֶׁת נְחוּשָֽׁה:</TF><p dir="rtl">
<span dir="rtl" class="inlineHeader" id="a29__Job, פרק כ, כה">כה</span>
<TF>שָׁלַף֮ וַיֵּצֵ֪א מִגֵּ֫וָ֥ה וּ֭בָרָק מִֽמְּרֹרָת֥וֹ יַהֲלֹ֗ךְ עָלָ֥יו אֵמִֽים:</TF><p dir="rtl">
<span dir="rtl" class="inlineHeader" id="a29__Job, פרק כ, כו">כו</span>
<TF>כָּל-חֹשֶׁךְ֮ טָמ֪וּן לִצְפּ֫וּנָ֥יו תְּ֭אָכְלֵהוּ אֵ֣שׁ לֹֽא-נֻפָּ֑ח יֵ֖רַע שָׂרִ֣יד בְּאָהֳלֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, כז">כז</span>
<TF>יְגַלּ֣וּ שָׁמַ֣יִם עֲוֹנ֑וֹ וְ֝אֶ֗רֶץ מִתְקוֹמָ֘מָ֥ה לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, כח">כח</span>
<TF>יִ֭גֶל יְב֣וּל בֵּית֑וֹ נִ֝גָּר֗וֹת בְּי֣וֹם אַפּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כ, כט">כט</span>
<TF>זֶ֤ה | חֵֽלֶק-אָדָ֣ם רָ֭שָׁע מֵאֱלֹהִ֑ים וְנַחֲלַ֖ת אִמְר֣וֹ מֵאֵֽל:</TF><p dir="rtl">
<h3 dir="rtl" id="a29__Job, פרק כא">פרק-כא</h3><p dir="rtl">
<span dir="rtl" class="inlineHeader" id="a29__Job, פרק כא, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כא, ב">ב</span>
<TF>שִׁמְע֣וּ שָׁ֭מוֹעַ מִלָּתִ֑י וּתְהִי-זֹ֝֗את תַּנְח֥וּמֹֽתֵיכֶֽם:</TF><p dir="rtl">
<span dir="rtl" class="inlineHeader" id="a29__Job, פרק כא, ג">ג</span>
<TF>שָׂ֭אוּנִי וְאָנֹכִ֣י אֲדַבֵּ֑ר וְאַחַ֖ר דַּבְּרִ֣י תַלְעִֽיג:</TF><p dir="rtl">
<span dir="rtl" class="inlineHeader" id="a29__Job, פרק כא, ד">ד</span>
<TF>הֶ֭אָנֹכִי לְאָדָ֣ם שִׂיחִ֑י וְאִם-מַ֝דּ֗וּעַ לֹא-תִקְצַ֥ר רוּחִֽי:</TF><p dir="rtl">
<span dir="rtl" class="inlineHeader" id="a29__Job, פרק כא, ה">ה</span>
<TF>פְּנוּ-אֵלַ֥י וְהָשַׁ֑מּוּ וְשִׂ֖ימוּ יָ֣ד עַל-פֶּֽה:</TF><p dir="rtl">
<span dir="rtl" class="inlineHeader" id="a29__Job, פרק כא, ו">ו</span>
<TF>וְאִם-זָכַ֥רְתִּי וְנִבְהָ֑לְתִּי וְאָחַ֥ז בְּ֝שָׂרִ֗י פַּלָּצֽוּת:</TF><p dir="rtl">
<span dir="rtl" class="inlineHeader" id="a29__Job, פרק כא, ז">ז</span>
<TF>מַדּ֣וּעַ רְשָׁעִ֣ים יִחְי֑וּ עָ֝תְק֗וּ גַּם-גָּ֥בְרוּ חָֽיִל:</TF><p dir="rtl">
<span dir="rtl" class="inlineHeader" id="a29__Job, פרק כא, ח">ח</span>
<TF>זַרְעָ֤ם נָכ֣וֹן לִפְנֵיהֶ֣ם עִמָּ֑ם וְ֝צֶאֱצָאֵיהֶ֗ם לְעֵינֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כא, ט">ט</span>
<TF>בָּתֵּיהֶ֣ם שָׁל֣וֹם מִפָּ֑חַד וְלֹ֤א שֵׁ֖בֶט אֱל֣וֹהַּ עֲלֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כא, י">י</span>
<TF>שׁוֹר֣וֹ עִ֭בַּר וְלֹ֣א יַגְעִ֑ל תְּפַלֵּ֥ט פָּ֝רָת֗וֹ וְלֹ֣א תְשַׁכֵּֽל:</TF><p dir="rtl">
<span dir="rtl" class="inlineHeader" id="a29__Job, פרק כא, יא">יא</span>
<TF>יְשַׁלְּח֣וּ כַ֭צֹּאן עֲוִילֵיהֶ֑ם וְ֝יַלְדֵיהֶ֗ם יְרַקֵּדֽוּן:</TF><p dir="rtl">
<span dir="rtl" class="inlineHeader" id="a29__Job, פרק כא, יב">יב</span>
<TF>יִ֭שְׂאוּ כְּתֹ֣ף וְכִנּ֑וֹר וְ֝יִשְׂמְח֗וּ לְק֣וֹל עוּגָֽב:</TF><p dir="rtl">
<span dir="rtl" class="inlineHeader" id="a29__Job, פרק כא, יג">יג</span>
<TF>(יבלו) יְכַלּ֣וּ בַטּ֣וֹב יְמֵיהֶ֑ם וּ֝בְרֶ֗גַע שְׁא֣וֹל יֵחָֽתּוּ:</TF><p dir="rtl">
<span dir="rtl" class="inlineHeader" id="a29__Job, פרק כא, יד">יד</span>
<TF>וַיֹּאמְר֣וּ לָ֭אֵל ס֣וּר מִמֶּ֑נּוּ וְדַ֥עַת דְּ֝רָכֶ֗יךָ לֹ֣א חָפָֽצְנוּ:</TF><p dir="rtl">
<span dir="rtl" class="inlineHeader" id="a29__Job, פרק כא, טו">טו</span>
<TF>מַה-שַׁדַּ֥י כִּֽי-נַֽעַבְדֶ֑נּוּ וּמַה-נּ֝וֹעִ֗יל כִּ֣י נִפְגַּע-בּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כא, טז">טז</span>
<TF>הֵ֤ן לֹ֣א בְיָדָ֣ם טוּבָ֑ם עֲצַ֥ת רְ֝שָׁעִ֗ים רָ֣חֲקָה מֶֽנִּי:</TF><p dir="rtl">
<span dir="rtl" class="inlineHeader" id="a29__Job, פרק כא, יז">יז</span>
<TF>כַּמָּ֤ה | נֵר-רְשָׁ֘עִ֤ים יִדְעָ֗ךְ וְיָבֹ֣א עָלֵ֣ימוֹ אֵידָ֑ם חֲ֝בָלִ֗ים יְחַלֵּ֥ק בְּאַפּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כא, יח">יח</span>
<TF>יִהְי֗וּ כְּתֶ֥בֶן לִפְנֵי-ר֑וּחַ וּ֝כְמֹ֗ץ גְּנָבַ֥תּוּ סוּפָֽה:</TF><p dir="rtl">
<span dir="rtl" class="inlineHeader" id="a29__Job, פרק כא, יט">יט</span>
<TF>אֱל֗וֹהַּ יִצְפֹּן-לְבָנָ֥יו אוֹנ֑וֹ יְשַׁלֵּ֖ם אֵלָ֣יו וְיֵדָֽע:</TF><p dir="rtl">
<span dir="rtl" class="inlineHeader" id="a29__Job, פרק כא, כ">כ</span>
<TF>יִרְא֣וּ (עינו) עֵינָ֣יו כִּיד֑וֹ וּמֵחֲמַ֖ת שַׁדַּ֣י יִשְׁתֶּֽה:</TF><p dir="rtl">
<span dir="rtl" class="inlineHeader" id="a29__Job, פרק כא, כא">כא</span>
<TF>כִּ֤י מַה-חֶפְצ֣וֹ בְּבֵית֣וֹ אַחֲרָ֑יו וּמִסְפַּ֖ר חֳדָשָׁ֣יו חֻצָּֽצוּ:</TF><p dir="rtl">
<span dir="rtl" class="inlineHeader" id="a29__Job, פרק כא, כב">כב</span>
<TF>הַלְאֵ֥ל יְלַמֶּד-דָּ֑עַת וְ֝ה֗וּא רָמִ֥ים יִשְׁפּֽוֹט:</TF><p dir="rtl">
<span dir="rtl" class="inlineHeader" id="a29__Job, פרק כא, כג">כג</span>
<TF>זֶ֗ה יָ֭מוּת בְּעֶ֣צֶם תֻּמּ֑וֹ כֻּ֝לּ֗וֹ שַׁלְאֲנַ֥ן וְשָׁלֵֽיו:</TF><p dir="rtl">
<span dir="rtl" class="inlineHeader" id="a29__Job, פרק כא, כד">כד</span>
<TF>עֲ֭טִינָיו מָלְא֣וּ חָלָ֑ב וּמֹ֖חַ עַצְמוֹתָ֣יו יְשֻׁקֶּֽה:</TF><p dir="rtl">
<span dir="rtl" class="inlineHeader" id="a29__Job, פרק כא, כה">כה</span>
<TF>וְזֶ֗ה יָ֭מוּת בְּנֶ֣פֶשׁ מָרָ֑ה וְלֹֽא-אָ֝כַ֗ל בַּטּוֹבָֽה:</TF><p dir="rtl">
<span dir="rtl" class="inlineHeader" id="a29__Job, פרק כא, כו">כו</span>
<TF>יַ֭חַד עַל-עָפָ֣ר יִשְׁכָּ֑בוּ וְ֝רִמָּ֗ה תְּכַסֶּ֥ה עֲלֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כא, כז">כז</span>
<TF>הֵ֣ן יָ֭דַעְתִּי מַחְשְׁבֽוֹתֵיכֶ֑ם וּ֝מְזִמּ֗וֹת עָלַ֥י תַּחְמֹֽסוּ:</TF><p dir="rtl">
<span dir="rtl" class="inlineHeader" id="a29__Job, פרק כא, כח">כח</span>
<TF>כִּ֤י תֹֽאמְר֗וּ אַיֵּ֥ה בֵית-נָדִ֑יב וְ֝אַיֵּ֗ה אֹ֤הֶל | מִשְׁכְּנ֬וֹת רְשָׁעִֽים:</TF><p dir="rtl">
<span dir="rtl" class="inlineHeader" id="a29__Job, פרק כא, כט">כט</span>
<TF>הֲלֹ֣א שְׁ֭אֶלְתֶּם ע֣וֹבְרֵי דָ֑רֶךְ וְ֝אֹתֹתָ֗ם לֹ֣א תְנַכֵּֽרוּ:</TF><p dir="rtl">
<span dir="rtl" class="inlineHeader" id="a29__Job, פרק כא, ל">ל</span>
<TF>כִּ֤י לְי֣וֹם אֵ֭יד יֵחָ֣שֶׂךְ רָ֑ע לְי֖וֹם עֲבָר֣וֹת יוּבָֽלוּ:</TF><p dir="rtl">
<span dir="rtl" class="inlineHeader" id="a29__Job, פרק כא, לא">לא</span>
<TF>מִֽי-יַגִּ֣יד עַל-פָּנָ֣יו דַּרְכּ֑וֹ וְהֽוּא-עָ֝שָׂ֗ה מִ֣י יְשַׁלֶּם-לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כא, לב">לב</span>
<TF>וְ֭הוּא לִקְבָר֣וֹת יוּבָ֑ל וְֽעַל-גָּדִ֥ישׁ יִשְׁקֽוֹד:</TF><p dir="rtl">
<span dir="rtl" class="inlineHeader" id="a29__Job, פרק כא, לג">לג</span>
<TF>מָֽתְקוּ-ל֗וֹ רִגְבֵ֫י נָ֥חַל וְ֭אַחֲרָיו כָּל-אָדָ֣ם יִמְשׁ֑וֹךְ וּ֝לְפָנָ֗יו אֵ֣ין מִסְפָּֽר:</TF><p dir="rtl">
<span dir="rtl" class="inlineHeader" id="a29__Job, פרק כא, לד">לד</span>
<TF>וְ֭אֵיךְ תְּנַחֲמ֣וּנִי הָ֑בֶל וּ֝תְשֽׁוּבֹתֵיכֶ֗ם נִשְׁאַר-מָֽעַל:</TF><p dir="rtl">
<h3 dir="rtl" id="a29__Job, פרק כב">פרק-כב</h3><p dir="rtl">
<span dir="rtl" class="inlineHeader" id="a29__Job, פרק כב, א">א</span>
<TF>וַ֭יַּעַן אֱלִיפַ֥ז הַֽתֵּמָנִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כב, ב">ב</span>
<TF>הַלְאֵ֥ל יִסְכָּן-גָּ֑בֶר כִּֽי-יִסְכֹּ֖ן עָלֵ֣ימוֹ מַשְׂכִּֽיל:</TF><p dir="rtl">
<span dir="rtl" class="inlineHeader" id="a29__Job, פרק כב, ג">ג</span>
<TF>הַחֵ֣פֶץ לְ֭שַׁדַּי כִּ֣י תִצְדָּ֑ק וְאִם-בֶּ֝֗צַע כִּֽי-תַתֵּ֥ם דְּרָכֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק כב, ד">ד</span>
<TF>הֲֽ֭מִיִּרְאָ֣תְךָ יֹכִיחֶ֑ךָ יָב֥וֹא עִ֝מְּךָ֗ בַּמִּשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק כב, ה">ה</span>
<TF>הֲלֹ֣א רָעָֽתְךָ֣ רַבָּ֑ה וְאֵֽין-קֵ֝֗ץ לַעֲוֹנֹתֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק כב, ו">ו</span>
<TF>כִּֽי-תַחְבֹּ֣ל אַחֶ֣יךָ חִנָּ֑ם וּבִגְדֵ֖י עֲרוּמִּ֣ים תַּפְשִֽׁיט:</TF><p dir="rtl">
<span dir="rtl" class="inlineHeader" id="a29__Job, פרק כב, ז">ז</span>
<TF>לֹא-מַ֭יִם עָיֵ֣ף תַּשְׁקֶ֑ה וּ֝מֵרָעֵ֗ב תִּֽמְנַֽע-לָֽחֶם:</TF><p dir="rtl">
<span dir="rtl" class="inlineHeader" id="a29__Job, פרק כב, ח">ח</span>
<TF>וְאִ֣ישׁ זְ֭רוֹעַ ל֣וֹ הָאָ֑רֶץ וּנְשׂ֥וּא פָ֝נִ֗ים יֵ֣שֶׁב בָּֽהּ:</TF><p dir="rtl">
<span dir="rtl" class="inlineHeader" id="a29__Job, פרק כב, ט">ט</span>
<TF>אַ֭לְמָנוֹת שִׁלַּ֣חְתָּ רֵיקָ֑ם וּזְרֹע֖וֹת יְתֹמִ֣ים יְדֻכָּֽא:</TF><p dir="rtl">
<span dir="rtl" class="inlineHeader" id="a29__Job, פרק כב, י">י</span>
<TF>עַל-כֵּ֭ן סְבִיבוֹתֶ֣יךָ פַחִ֑ים וִֽ֝יבַהֶלְךָ פַּ֣חַד פִּתְאֹֽם:</TF><p dir="rtl">
<span dir="rtl" class="inlineHeader" id="a29__Job, פרק כב, יא">יא</span>
<TF>אוֹ-חֹ֥שֶׁךְ לֹֽא-תִרְאֶ֑ה וְֽשִׁפְעַת-מַ֥יִם תְּכַסֶּֽךָּ:</TF><p dir="rtl">
<span dir="rtl" class="inlineHeader" id="a29__Job, פרק כב, יב">יב</span>
<TF>הֲֽלֹא-אֱ֭לוֹהַּ גֹּ֣בַהּ שָׁמָ֑יִם וּרְאֵ֤ה רֹ֖אשׁ כּוֹכָבִ֣ים כִּי-רָֽמּוּ:</TF><p dir="rtl">
<span dir="rtl" class="inlineHeader" id="a29__Job, פרק כב, יג">יג</span>
<TF>וְֽ֭אָמַרְתָּ מַה-יָּ֣דַֽע אֵ֑ל הַבְעַ֖ד עֲרָפֶ֣ל יִשְׁפּֽוֹט:</TF><p dir="rtl">
<span dir="rtl" class="inlineHeader" id="a29__Job, פרק כב, יד">יד</span>
<TF>עָבִ֣ים סֵֽתֶר-ל֖וֹ וְלֹ֣א יִרְאֶ֑ה וְח֥וּג שָׁ֝מַ֗יִם יִתְהַלָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק כב, טו">טו</span>
<TF>הַאֹ֣רַח עוֹלָ֣ם תִּשְׁמֹ֑ר אֲשֶׁ֖ר דָּרְכ֣וּ מְתֵי-אָֽוֶן:</TF><p dir="rtl">
<span dir="rtl" class="inlineHeader" id="a29__Job, פרק כב, טז">טז</span>
<TF>אֲשֶֽׁר-קֻמְּט֥וּ וְלֹא-עֵ֑ת נָ֝הָ֗ר יוּצַ֥ק יְסוֹדָֽם:</TF><p dir="rtl">
<span dir="rtl" class="inlineHeader" id="a29__Job, פרק כב, יז">יז</span>
<TF>הָאֹמְרִ֣ים לָ֭אֵל ס֣וּר מִמֶּ֑נּוּ וּמַה-יִּפְעַ֖ל שַׁדַּ֣י לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק כב, יח">יח</span>
<TF>וְה֤וּא מִלֵּ֣א בָתֵּיהֶ֣ם ט֑וֹב וַעֲצַ֥ת רְ֝שָׁעִ֗ים רָ֣חֲקָה מֶֽנִּי:</TF><p dir="rtl">
<span dir="rtl" class="inlineHeader" id="a29__Job, פרק כב, יט">יט</span>
<TF>יִרְא֣וּ צַדִּיקִ֣ים וְיִשְׂמָ֑חוּ וְ֝נָקִ֗י יִלְעַג-לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק כב, כ">כ</span>
<TF>אִם-לֹ֣א נִכְחַ֣ד קִימָ֑נוּ וְ֝יִתְרָ֗ם אָ֣כְלָה אֵֽשׁ:</TF><p dir="rtl">
<span dir="rtl" class="inlineHeader" id="a29__Job, פרק כב, כא">כא</span>
<TF>הַסְכֶּן-נָ֣א עִמּ֑וֹ וּשְׁלם בָּ֝הֶ֗ם תְּֽבוֹאַתְךָ֥ טוֹבָֽה:</TF><p dir="rtl">
<span dir="rtl" class="inlineHeader" id="a29__Job, פרק כב, כב">כב</span>
<TF>קַח-נָ֣א מִפִּ֣יו תּוֹרָ֑ה וְשִׂ֥ים אֲ֝מָרָ֗יו בִּלְבָבֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק כב, כג">כג</span>
<TF>אִם-תָּשׁ֣וּב עַד-שַׁ֭דַּי תִּבָּנֶ֑ה תַּרְחִ֥יק עַ֝וְלָ֗ה מֵאָהֳלֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק כב, כד">כד</span>
<TF>וְשִׁית-עַל-עָפָ֥ר בָּ֑צֶר וּבְצ֖וּר נְחָלִ֣ים אוֹפִֽיר:</TF><p dir="rtl">
<span dir="rtl" class="inlineHeader" id="a29__Job, פרק כב, כה">כה</span>
<TF>וְהָיָ֣ה שַׁדַּ֣י בְּצָרֶ֑יךָ וְכֶ֖סֶף תּוֹעָפ֣וֹת לָֽךְ:</TF><p dir="rtl">
<span dir="rtl" class="inlineHeader" id="a29__Job, פרק כב, כו">כו</span>
<TF>כִּי-אָ֭ז עַל-שַׁדַּ֣י תִּתְעַנָּ֑ג וְתִשָּׂ֖א אֶל-אֱל֣וֹהַּ פָּנֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק כב, כז">כז</span>
<TF>תַּעְתִּ֣יר אֵ֭לָיו וְיִשְׁמָעֶ֑ךָּ וּנְדָרֶ֥יךָ תְשַׁלֵּֽם:</TF><p dir="rtl">
<span dir="rtl" class="inlineHeader" id="a29__Job, פרק כב, כח">כח</span>
<TF>וְֽתִגְזַר-א֖וֹמֶר וְיָ֣קָם לָ֑ךְ וְעַל-דְּ֝רָכֶ֗יךָ נָ֣גַֽהּ אֽוֹר:</TF><p dir="rtl">
<span dir="rtl" class="inlineHeader" id="a29__Job, פרק כב, כט">כט</span>
<TF>כִּֽי-הִ֭שְׁפִּילוּ וַתֹּ֣אמֶר גֵּוָ֑ה וְשַׁ֖ח עֵינַ֣יִם יוֹשִֽׁעַ:</TF><p dir="rtl">
<span dir="rtl" class="inlineHeader" id="a29__Job, פרק כב, ל">ל</span>
<TF>יְֽמַלֵּ֥ט אִֽי-נָקִ֑י וְ֝נִמְלַ֗ט בְּבֹ֣ר כַּפֶּֽיךָ:</TF><p dir="rtl">
<h3 dir="rtl" id="a29__Job, פרק כג">פרק-כג</h3><p dir="rtl">
<span dir="rtl" class="inlineHeader" id="a29__Job, פרק כג, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כג, ב">ב</span>
<TF>גַּם-הַ֭יּוֹם מְרִ֣י שִׂחִ֑י יָ֝דִ֗י כָּבְדָ֥ה עַל-אַנְחָתִֽי:</TF><p dir="rtl">
<span dir="rtl" class="inlineHeader" id="a29__Job, פרק כג, ג">ג</span>
<TF>מִֽי-יִתֵּ֣ן יָ֭דַעְתִּי וְאֶמְצָאֵ֑הוּ אָ֝ב֗וֹא עַד-תְּכוּנָתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כג, ד">ד</span>
<TF>אֶעֶרְכָ֣ה לְפָנָ֣יו מִשְׁפָּ֑ט וּ֝פִ֗י אֲמַלֵּ֥א תוֹכָחֽוֹת:</TF><p dir="rtl">
<span dir="rtl" class="inlineHeader" id="a29__Job, פרק כג, ה">ה</span>
<TF>אֵ֭דְעָה מִלִּ֣ים יַעֲנֵ֑נִי וְ֝אָבִ֗ינָה מַה-יֹּ֥אמַר לִֽי:</TF><p dir="rtl">
<span dir="rtl" class="inlineHeader" id="a29__Job, פרק כג, ו">ו</span>
<TF>הַבְּרָב-כֹּ֖חַ יָרִ֣יב עִמָּדִ֑י לֹ֥א אַךְ-ה֝֗וּא יָשִׂ֥ם בִּֽי:</TF><p dir="rtl">
<span dir="rtl" class="inlineHeader" id="a29__Job, פרק כג, ז">ז</span>
<TF>שָׁ֗ם יָ֭שָׁר נוֹכָ֣ח עִמּ֑וֹ וַאֲפַלְּטָ֥ה לָ֝נֶ֗צַח מִשֹּׁפְטִֽי:</TF><p dir="rtl">
<span dir="rtl" class="inlineHeader" id="a29__Job, פרק כג, ח">ח</span>
<TF>הֵ֤ן קֶ֣דֶם אֶהֱלֹ֣ךְ וְאֵינֶ֑נּוּ וְ֝אָח֗וֹר וְֽלֹא-אָבִ֥ין לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כג, ט">ט</span>
<TF>שְׂמֹ֣אול בַּעֲשֹׂת֣וֹ וְלֹא-אָ֑חַז יַעְטֹ֥ף יָ֝מִ֗ין וְלֹ֣א אֶרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק כג, י">י</span>
<TF>כִּֽי-יָ֭דַע דֶּ֣רֶךְ עִמָּדִ֑י בְּ֝חָנַ֗נִי כַּזָּהָ֥ב אֵצֵֽא:</TF><p dir="rtl">
<span dir="rtl" class="inlineHeader" id="a29__Job, פרק כג, יא">יא</span>
<TF>בַּ֭אֲשֻׁרוֹ אָחֲזָ֣ה רַגְלִ֑י דַּרְכּ֖וֹ שָׁמַ֣רְתִּי וְלֹא-אָֽט:</TF><p dir="rtl">
<span dir="rtl" class="inlineHeader" id="a29__Job, פרק כג, יב">יב</span>
<TF>מִצְוַ֣ת שְׂ֭פָתָיו וְלֹ֣א אָמִ֑ישׁ מֵ֝חֻקִּ֗י צָפַ֥נְתִּי אִמְרֵי-פִֽיו:</TF><p dir="rtl">
<span dir="rtl" class="inlineHeader" id="a29__Job, פרק כג, יג">יג</span>
<TF>וְה֣וּא בְ֭אֶחָד וּמִ֣י יְשִׁיבֶ֑נּוּ וְנַפְשׁ֖וֹ אִוְּתָ֣ה וַיָּֽעַשׂ:</TF><p dir="rtl">
<span dir="rtl" class="inlineHeader" id="a29__Job, פרק כג, יד">יד</span>
<TF>כִּ֭י יַשְׁלִ֣ים חֻקִּ֑י וְכָהֵ֖נָּה רַבּ֣וֹת עִמּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כג, טו">טו</span>
<TF>עַל-כֵּ֭ן מִפָּנָ֣יו אֶבָּהֵ֑ל אֶ֝תְבּוֹנֵ֗ן וְאֶפְחַ֥ד מִמֶּֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק כג, טז">טז</span>
<TF>וְ֭אֵל הֵרַ֣ךְ לִבִּ֑י וְ֝שַׁדַּ֗י הִבְהִילָֽנִי:</TF><p dir="rtl">
<span dir="rtl" class="inlineHeader" id="a29__Job, פרק כג, יז">יז</span>
<TF>כִּֽי-לֹ֣א נִ֭צְמַתִּי מִפְּנֵי-חֹ֑שֶׁךְ וּ֝מִפָּנַ֗י כִּסָּה-אֹֽפֶל:</TF><p dir="rtl">
<h3 dir="rtl" id="a29__Job, פרק כד">פרק-כד</h3><p dir="rtl">
<span dir="rtl" class="inlineHeader" id="a29__Job, פרק כד, א">א</span>
<TF>מַדּ֗וּעַ מִ֭שַּׁדַּי לֹא-נִצְפְּנ֣וּ עִתִּ֑ים (וידעו) וְ֝יֹדְעָ֗יו לֹא-חָ֥זוּ יָמָֽיו:</TF><p dir="rtl">
<span dir="rtl" class="inlineHeader" id="a29__Job, פרק כד, ב">ב</span>
<TF>גְּבֻל֥וֹת יַשִּׂ֑יגוּ עֵ֥דֶר גָּ֝זְל֗וּ וַיִּרְעֽוּ:</TF><p dir="rtl">
<span dir="rtl" class="inlineHeader" id="a29__Job, פרק כד, ג">ג</span>
<TF>חֲמ֣וֹר יְתוֹמִ֣ים יִנְהָ֑גוּ יַ֝חְבְּל֗וּ שׁ֣וֹר אַלְמָנָֽה:</TF><p dir="rtl">
<span dir="rtl" class="inlineHeader" id="a29__Job, פרק כד, ד">ד</span>
<TF>יַטּ֣וּ אֶבְיוֹנִ֣ים מִדָּ֑רֶךְ יַ֥חַד חֻ֝בְּא֗וּ עֲנִיֵּי-אָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק כד, ה">ה</span>
<TF>הֵ֤ן פְּרָאִ֙ים | בַּֽמִּדְבָּ֗ר יָצְא֣וּ בְּ֭פָעֳלָם מְשַׁחֲרֵ֣י לַטָּ֑רֶף עֲרָבָ֥ה ל֥וֹ לֶ֝֗חֶם לַנְּעָרִֽים:</TF><p dir="rtl">
<span dir="rtl" class="inlineHeader" id="a29__Job, פרק כד, ו">ו</span>
<TF>בַּ֭שָּׂדֶה בְּלִיל֣וֹ (יקצירו) יִקְצ֑וֹרוּ וְכֶ֖רֶם רָשָׁ֣ע יְלַקֵּֽשׁוּ:</TF><p dir="rtl">
<span dir="rtl" class="inlineHeader" id="a29__Job, פרק כד, ז">ז</span>
<TF>עָר֣וֹם יָ֭לִינוּ מִבְּלִ֣י לְב֑וּשׁ וְאֵ֥ין כְּ֝ס֗וּת בַּקָּרָֽה:</TF><p dir="rtl">
<span dir="rtl" class="inlineHeader" id="a29__Job, פרק כד, ח">ח</span>
<TF>מִזֶּ֣רֶם הָרִ֣ים יִרְטָ֑בוּ וּֽמִבְּלִ֥י מַ֝חְסֶ֗ה חִבְּקוּ-צֽוּר:</TF><p dir="rtl">
<span dir="rtl" class="inlineHeader" id="a29__Job, פרק כד, ט">ט</span>
<TF>יִ֭גְזְלוּ מִשֹּׁ֣ד יָת֑וֹם וְֽעַל-עָנִ֥י יַחְבֹּֽלוּ:</TF><p dir="rtl">
<span dir="rtl" class="inlineHeader" id="a29__Job, פרק כד, י">י</span>
<TF>עָר֣וֹם הִ֭לְּכוּ בְּלִ֣י לְב֑וּשׁ וּ֝רְעֵבִ֗ים נָ֣שְׂאוּ עֹֽמֶר:</TF><p dir="rtl">
<span dir="rtl" class="inlineHeader" id="a29__Job, פרק כד, יא">יא</span>
<TF>בֵּין-שׁוּרֹתָ֥ם יַצְהִ֑ירוּ יְקָבִ֥ים דָּ֝רְכ֗וּ וַיִּצְמָֽאוּ:</TF><p dir="rtl">
<span dir="rtl" class="inlineHeader" id="a29__Job, פרק כד, יב">יב</span>
<TF>מֵ֘עִ֤יר מְתִ֙ים | יִנְאָ֗קוּ וְנֶֽפֶשׁ-חֲלָלִ֥ים תְּשַׁוֵּ֑עַ וֶ֝אֱל֗וֹהַּ לֹא-יָשִׂ֥ים תִּפְלָֽה:</TF><p dir="rtl">
<span dir="rtl" class="inlineHeader" id="a29__Job, פרק כד, יג">יג</span>
<TF>הֵ֤מָּה | הָיוּ֮ בְּֽמֹרְדֵ֫י-א֥וֹר לֹֽא-הִכִּ֥ירוּ דְרָכָ֑יו וְלֹ֥א יָ֝שְׁב֗וּ בִּנְתִיבֹתָֽיו:</TF><p dir="rtl">
<span dir="rtl" class="inlineHeader" id="a29__Job, פרק כד, יד">יד</span>
<TF>לָא֡וֹר יָ֘ק֤וּם רוֹצֵ֗חַ יִֽקְטָל-עָנִ֥י וְאֶבְי֑וֹן וּ֝בַלַּ֗יְלָה יְהִ֣י כַגַּנָּֽב:</TF><p dir="rtl">
<span dir="rtl" class="inlineHeader" id="a29__Job, פרק כד, טו">טו</span>
<TF>וְעֵ֤ין נֹאֵ֙ף | שָׁ֤מְרָֽה נֶ֣שֶׁף לֵ֭אמֹר לֹא-תְשׁוּרֵ֣נִי עָ֑יִן וְסֵ֖תֶר פָּנִ֣ים יָשִֽׂים:</TF><p dir="rtl">
<span dir="rtl" class="inlineHeader" id="a29__Job, פרק כד, טז">טז</span>
<TF>חָתַ֥ר בַּחֹ֗שֶׁךְ בָּ֫תִּ֥ים יוֹמָ֥ם חִתְּמוּ-לָ֗מוֹ לֹא-יָ֥דְעוּ אֽוֹר:</TF><p dir="rtl">
<span dir="rtl" class="inlineHeader" id="a29__Job, פרק כד, יז">יז</span>
<TF>כִּ֤י יַחְדָּ֙ו | בֹּ֣קֶר לָ֣מוֹ צַלְמָ֑וֶת כִּֽי-יַ֝כִּ֗יר בַּלְה֥וֹת צַלְמָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק כד, יח">יח</span>
<TF>קַֽל-ה֤וּא | עַל-פְּנֵי-מַ֗יִם תְּקֻלַּ֣ל חֶלְקָתָ֣ם בָּאָ֑רֶץ לֹֽא-יִ֝פְנֶה דֶּ֣רֶךְ כְּרָמִֽים:</TF><p dir="rtl">
<span dir="rtl" class="inlineHeader" id="a29__Job, פרק כד, יט">יט</span>
<TF>צִיָּ֤ה גַם-חֹ֗ם יִגְזְל֥וּ מֵֽימֵי-שֶׁ֗לֶג שְׁא֣וֹל חָטָֽאוּ:</TF><p dir="rtl">
<span dir="rtl" class="inlineHeader" id="a29__Job, פרק כד, כ">כ</span>
<TF>יִשְׁכָּ֘חֵ֤הוּ רֶ֙חֶם | מְתָ֘ק֤וֹ רִמָּ֗ה ע֥וֹד לֹֽא-יִזָּכֵ֑ר וַתִּשָּׁבֵ֖ר כָּעֵ֣ץ עַוְלָֽה:</TF><p dir="rtl">
<span dir="rtl" class="inlineHeader" id="a29__Job, פרק כד, כא">כא</span>
<TF>רֹעֶ֣ה עֲ֭קָרָה לֹ֣א תֵלֵ֑ד וְ֝אַלְמָנָ֗ה לֹ֣א יְיֵטִֽיב:</TF><p dir="rtl">
<span dir="rtl" class="inlineHeader" id="a29__Job, פרק כד, כב">כב</span>
<TF>וּמָשַׁ֣ךְ אַבִּירִ֣ים בְּכֹח֑וֹ יָ֝ק֗וּם וְֽלֹא-יַאֲמִ֥ין בַּֽחַיִּֽין:</TF><p dir="rtl">
<span dir="rtl" class="inlineHeader" id="a29__Job, פרק כד, כג">כג</span>
<TF>יִתֶּן-ל֣וֹ לָ֭בֶטַח וְיִשָּׁעֵ֑ן וְ֝עֵינֵ֗יהוּ עַל-דַּרְכֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כד, כד">כד</span>
<TF>ר֤וֹמּוּ מְּעַ֙ט | וְֽאֵינֶ֗נּוּ וְֽהֻמְּכ֗וּ כַּכֹּ֥ל יִקָּפְצ֑וּן וּכְרֹ֖אשׁ שִׁבֹּ֣לֶת יִמָּֽלוּ:</TF><p dir="rtl">
<span dir="rtl" class="inlineHeader" id="a29__Job, פרק כד, כה">כה</span>
<TF>וְאִם-לֹ֣א אֵ֭פוֹ מִ֣י יַכְזִיבֵ֑נִי וְיָשֵׂ֥ם לְ֝אַ֗ל מִלָּתִֽי:</TF><p dir="rtl">
<h3 dir="rtl" id="a29__Job, פרק כה">פרק-כה</h3><p dir="rtl">
<span dir="rtl" class="inlineHeader" id="a29__Job, פרק כה, א">א</span>
<TF>וַ֭יַּעַן בִּלְדַּ֥ד הַשֻּׁחִ֗י וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כה, ב">ב</span>
<TF>הַמְשֵׁ֣ל וָפַ֣חַד עִמּ֑וֹ עֹשֶׂ֥ה שָׁ֝ל֗וֹם בִּמְרוֹמָֽיו:</TF><p dir="rtl">
<span dir="rtl" class="inlineHeader" id="a29__Job, פרק כה, ג">ג</span>
<TF>הֲיֵ֣שׁ מִ֭סְפָּר לִגְדוּדָ֑יו וְעַל-מִ֝֗י לֹא-יָק֥וּם אוֹרֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק כה, ד">ד</span>
<TF>וּמַה-יִּצְדַּ֣ק אֱנ֣וֹשׁ עִם-אֵ֑ל וּמַה-יִּ֝זְכֶּ֗ה יְל֣וּד אִשָּֽׁה:</TF><p dir="rtl">
<span dir="rtl" class="inlineHeader" id="a29__Job, פרק כה, ה">ה</span>
<TF>הֵ֣ן עַד-יָ֭רֵחַ וְלֹ֣א יַאֲהִ֑יל וְ֝כוֹכָבִ֗ים לֹא-זַכּ֥וּ בְעֵינָֽיו:</TF><p dir="rtl">
<span dir="rtl" class="inlineHeader" id="a29__Job, פרק כה, ו">ו</span>
<TF>אַ֭ף כִּֽי-אֱנ֣וֹשׁ רִמָּ֑ה וּבֶן-אָ֝דָ֗ם תּוֹלֵעָֽה:</TF><p dir="rtl">
<h3 dir="rtl" id="a29__Job, פרק כו">פרק-כו</h3><p dir="rtl">
<span dir="rtl" class="inlineHeader" id="a29__Job, פרק כו, א">א</span>
<TF>וַיַּ֥עַן אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כו, ב">ב</span>
<TF>מֶה-עָזַ֥רְתָּ לְלֹא-כֹ֑חַ ה֝וֹשַׁ֗עְתָּ זְר֣וֹעַ לֹא-עֹֽז:</TF><p dir="rtl">
<span dir="rtl" class="inlineHeader" id="a29__Job, פרק כו, ג">ג</span>
<TF>מַה-יָּ֭עַצְתָּ לְלֹ֣א חָכְמָ֑ה וְ֝תוּשִׁיָּ֗ה לָרֹ֥ב הוֹדָֽעְתָּ:</TF><p dir="rtl">
<span dir="rtl" class="inlineHeader" id="a29__Job, פרק כו, ד">ד</span>
<TF>אֶת-מִ֭י הִגַּ֣דְתָּ מִלִּ֑ין וְנִשְׁמַת-מִ֝י יָצְאָ֥ה מִמֶּֽךָּ:</TF><p dir="rtl">
<span dir="rtl" class="inlineHeader" id="a29__Job, פרק כו, ה">ה</span>
<TF>הָרְפָאִ֥ים יְחוֹלָ֑לוּ מִתַּ֥חַת מַ֝֗יִם וְשֹׁכְנֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כו, ו">ו</span>
<TF>עָר֣וֹם שְׁא֣וֹל נֶגְדּ֑וֹ וְאֵ֥ין כְּ֝ס֗וּת לָֽאֲבַדּֽוֹן:</TF><p dir="rtl">
<span dir="rtl" class="inlineHeader" id="a29__Job, פרק כו, ז">ז</span>
<TF>נֹטֶ֣ה צָפ֣וֹן עַל-תֹּ֑הוּ תֹּ֥לֶה אֶ֝֗רֶץ עַל-בְּלִי-מָֽה:</TF><p dir="rtl">
<span dir="rtl" class="inlineHeader" id="a29__Job, פרק כו, ח">ח</span>
<TF>צֹרֵֽר-מַ֥יִם בְּעָבָ֑יו וְלֹא-נִבְקַ֖ע עָנָ֣ן תַּחְתָּֽם:</TF><p dir="rtl">
<span dir="rtl" class="inlineHeader" id="a29__Job, פרק כו, ט">ט</span>
<TF>מְאַחֵ֥ז פְּנֵי-כִסֵּ֑ה פַּרְשֵׁ֖ז עָלָ֣יו עֲנָנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כו, י">י</span>
<TF>חֹֽק-חָ֭ג עַל-פְּנֵי-מָ֑יִם עַד-תַּכְלִ֖ית א֣וֹר עִם-חֹֽשֶׁךְ:</TF><p dir="rtl">
<span dir="rtl" class="inlineHeader" id="a29__Job, פרק כו, יא">יא</span>
<TF>עַמּוּדֵ֣י שָׁמַ֣יִם יְרוֹפָ֑פוּ וְ֝יִתְמְה֗וּ מִגַּעֲרָתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כו, יב">יב</span>
<TF>בְּ֭כֹחוֹ רָגַ֣ע הַיָּ֑ם (ובתובנתו) וּ֝בִתְבוּנָת֗וֹ מָ֣חַץ רָֽהַב:</TF><p dir="rtl">
<span dir="rtl" class="inlineHeader" id="a29__Job, פרק כו, יג">יג</span>
<TF>בְּ֭רוּחוֹ שָׁמַ֣יִם שִׁפְרָ֑ה חֹֽלֲלָ֥ה יָ֝ד֗וֹ נָחָ֥שׁ בָּרִֽיחַ:</TF><p dir="rtl">
<span dir="rtl" class="inlineHeader" id="a29__Job, פרק כו, יד">יד</span>
<TF>הֶן-אֵ֤לֶּה | קְצ֬וֹת (דרכו) דְּרָכָ֗יו וּמַה-שֵּׁ֣מֶץ דָּ֭בָר נִשְׁמַע-בּ֑וֹ וְרַ֥עַם (גבורתו) גְּ֝בוּרוֹתָ֗יו מִ֣י יִתְבּוֹנָֽן:</TF><p dir="rtl">
<h3 dir="rtl" id="a29__Job, פרק כז">פרק-כז</h3><p dir="rtl">
<span dir="rtl" class="inlineHeader" id="a29__Job, פרק כז, א">א</span>
<TF>וַיֹּ֣סֶף אִ֭יּוֹב שְׂאֵ֥ת מְשָׁל֗וֹ וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כז, ב">ב</span>
<TF>חַי-אֵ֭ל הֵסִ֣יר מִשְׁפָּטִ֑י וְ֝שַׁדַּ֗י הֵמַ֥ר נַפְשִֽׁי:</TF><p dir="rtl">
<span dir="rtl" class="inlineHeader" id="a29__Job, פרק כז, ג">ג</span>
<TF>כִּֽי-כָל-ע֣וֹד נִשְׁמָתִ֣י בִ֑י וְר֖וּחַ אֱל֣וֹהַּ בְּאַפִּֽי:</TF><p dir="rtl">
<span dir="rtl" class="inlineHeader" id="a29__Job, פרק כז, ד">ד</span>
<TF>אִם-תְּדַבֵּ֣רְנָה שְׂפָתַ֣י עַוְלָ֑ה וּ֝לְשׁוֹנִ֗י אִם-יֶהְגֶּ֥ה רְמִיָּֽה:</TF><p dir="rtl">
<span dir="rtl" class="inlineHeader" id="a29__Job, פרק כז, ה">ה</span>
<TF>חָלִ֣ילָה לִּי֮ אִם-אַצְדִּ֪יק אֶ֫תְכֶ֥ם עַד-אֶגְוָ֑ע לֹא-אָסִ֖יר תֻּמָּתִ֣י מִמֶּֽנִּי:</TF><p dir="rtl">
<span dir="rtl" class="inlineHeader" id="a29__Job, פרק כז, ו">ו</span>
<TF>בְּצִדְקָתִ֣י הֶ֭חֱזַקְתִּי וְלֹ֣א אַרְפֶּ֑הָ לֹֽא-יֶחֱרַ֥ף לְ֝בָבִ֗י מִיָּמָֽי:</TF><p dir="rtl">
<span dir="rtl" class="inlineHeader" id="a29__Job, פרק כז, ז">ז</span>
<TF>יְהִ֣י כְ֭רָשָׁע אֹ֣יְבִ֑י וּמִתְקוֹמְמִ֥י כְעַוָּֽל:</TF><p dir="rtl">
<span dir="rtl" class="inlineHeader" id="a29__Job, פרק כז, ח">ח</span>
<TF>כִּ֤י מַה-תִּקְוַ֣ת חָ֭נֵף כִּ֣י יִבְצָ֑ע כִּ֤י יֵ֖שֶׁל אֱל֣וֹהַּ נַפְשֽׁוֹ:</TF><p dir="rtl">
<span dir="rtl" class="inlineHeader" id="a29__Job, פרק כז, ט">ט</span>
<TF>הַֽ֭צַעֲקָתוֹ יִשְׁמַ֥ע | אֵ֑ל כִּֽי-תָב֖וֹא עָלָ֣יו צָרָֽה:</TF><p dir="rtl">
<span dir="rtl" class="inlineHeader" id="a29__Job, פרק כז, י">י</span>
<TF>אִם-עַל-שַׁדַּ֥י יִתְעַנָּ֑ג יִקְרָ֖א אֱל֣וֹהַּ בְּכָל-עֵֽת:</TF><p dir="rtl">
<span dir="rtl" class="inlineHeader" id="a29__Job, פרק כז, יא">יא</span>
<TF>אוֹרֶ֣ה אֶתְכֶ֣ם בְּיַד-אֵ֑ל אֲשֶׁ֥ר עִם-שַׁ֝דַּ֗י לֹ֣א אֲכַחֵֽד:</TF><p dir="rtl">
<span dir="rtl" class="inlineHeader" id="a29__Job, פרק כז, יב">יב</span>
<TF>הֵן-אַתֶּ֣ם כֻּלְּכֶ֣ם חֲזִיתֶ֑ם וְלָמָּה-זֶּ֝֗ה הֶ֣בֶל תֶּהְבָּֽלוּ:</TF><p dir="rtl">
<span dir="rtl" class="inlineHeader" id="a29__Job, פרק כז, יג">יג</span>
<TF>זֶ֤ה | חֵֽלֶק-אָדָ֖ם רָשָׁ֥ע | עִם-אֵ֑ל וְֽנַחֲלַ֥ת עָ֝רִיצִ֗ים מִשַּׁדַּ֥י יִקָּֽחוּ:</TF><p dir="rtl">
<span dir="rtl" class="inlineHeader" id="a29__Job, פרק כז, יד">יד</span>
<TF>אִם-יִרְבּ֣וּ בָנָ֣יו לְמוֹ-חָ֑רֶב וְ֝צֶאֱצָאָ֗יו לֹ֣א יִשְׂבְּעוּ-לָֽחֶם:</TF><p dir="rtl">
<span dir="rtl" class="inlineHeader" id="a29__Job, פרק כז, טו">טו</span>
<TF>(שרידו) שְׂ֭רִידָיו בַּמָּ֣וֶת יִקָּבֵ֑רוּ וְ֝אַלְמְנֹתָ֗יו לֹ֣א תִבְכֶּֽינָה:</TF><p dir="rtl">
<span dir="rtl" class="inlineHeader" id="a29__Job, פרק כז, טז">טז</span>
<TF>אִם-יִצְבֹּ֣ר כֶּעָפָ֣ר כָּ֑סֶף וְ֝כַחֹ֗מֶר יָכִ֥ין מַלְבּֽוּשׁ:</TF><p dir="rtl">
<span dir="rtl" class="inlineHeader" id="a29__Job, פרק כז, יז">יז</span>
<TF>יָ֭כִין וְצַדִּ֣יק יִלְבָּ֑שׁ וְ֝כֶ֗סֶף נָקִ֥י יַחֲלֹֽק:</TF><p dir="rtl">
<span dir="rtl" class="inlineHeader" id="a29__Job, פרק כז, יח">יח</span>
<TF>בָּנָ֣ה כָעָ֣שׁ בֵּית֑וֹ וּ֝כְסֻכָּ֗ה עָשָׂ֥ה נֹצֵֽר:</TF><p dir="rtl">
<span dir="rtl" class="inlineHeader" id="a29__Job, פרק כז, יט">יט</span>
<TF>עָשִׁ֣יר יִ֭שְׁכַּב וְלֹ֣א יֵאָסֵ֑ף עֵינָ֖יו פָּקַ֣ח וְאֵינֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק כז, כ">כ</span>
<TF>תַּשִּׂיגֵ֣הוּ כַ֭מַּיִם בַּלָּה֑וֹת לַ֝֗יְלָה גְּנָבַ֥תּוּ סוּפָֽה:</TF><p dir="rtl">
<span dir="rtl" class="inlineHeader" id="a29__Job, פרק כז, כא">כא</span>
<TF>יִשָּׂאֵ֣הוּ קָדִ֣ים וְיֵלַ֑ךְ וִֽ֝ישָׂעֲרֵ֗הוּ מִמְּקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כז, כב">כב</span>
<TF>וְיַשְׁלֵ֣ךְ עָ֭לָיו וְלֹ֣א יַחְמֹ֑ל מִ֝יָּד֗וֹ בָּר֥וֹחַ יִבְרָֽח:</TF><p dir="rtl">
<span dir="rtl" class="inlineHeader" id="a29__Job, פרק כז, כג">כג</span>
<TF>יִשְׂפֹּ֣ק עָלֵ֣ימוֹ כַפֵּ֑ימוֹ וְיִשְׁרֹ֥ק עָ֝לָ֗יו מִמְּקֹמֽוֹ:</TF><p dir="rtl">
<h3 dir="rtl" id="a29__Job, פרק כח">פרק-כח</h3><p dir="rtl">
<span dir="rtl" class="inlineHeader" id="a29__Job, פרק כח, א">א</span>
<TF>כִּ֤י יֵ֣שׁ לַכֶּ֣סֶף מוֹצָ֑א וּ֝מָק֗וֹם לַזָּהָ֥ב יָזֹֽקּוּ:</TF><p dir="rtl">
<span dir="rtl" class="inlineHeader" id="a29__Job, פרק כח, ב">ב</span>
<TF>בַּ֭רְזֶל מֵעָפָ֣ר יֻקָּ֑ח וְ֝אֶ֗בֶן יָצ֥וּק נְחוּשָֽׁה:</TF><p dir="rtl">
<span dir="rtl" class="inlineHeader" id="a29__Job, פרק כח, ג">ג</span>
<TF>קֵ֤ץ | שָׂ֤ם לַחֹ֗שֶׁךְ וּֽלְכָל-תַּ֭כְלִית ה֣וּא חוֹקֵ֑ר אֶ֖בֶן אֹ֣פֶל וְצַלְמָֽוֶת:</TF><p dir="rtl">
<span dir="rtl" class="inlineHeader" id="a29__Job, פרק כח, ד">ד</span>
<TF>פָּ֤רַץ נַ֙חַל | מֵֽעִם-גָּ֗ר הַֽנִּשְׁכָּחִ֥ים מִנִּי-רָ֑גֶל דַּ֖לּוּ מֵאֱנ֣וֹשׁ נָֽעוּ:</TF><p dir="rtl">
<span dir="rtl" class="inlineHeader" id="a29__Job, פרק כח, ה">ה</span>
<TF>אֶ֗רֶץ מִמֶּ֥נָּה יֵֽצֵא-לָ֑חֶם וְ֝תַחְתֶּ֗יהָ נֶהְפַּ֥ךְ כְּמוֹ-אֵֽשׁ:</TF><p dir="rtl">
<span dir="rtl" class="inlineHeader" id="a29__Job, פרק כח, ו">ו</span>
<TF>מְקוֹם-סַפִּ֥יר אֲבָנֶ֑יהָ וְעַפְרֹ֖ת זָהָ֣ב לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כח, ז">ז</span>
<TF>נָ֭תִיב לֹֽא-יְדָ֣עוֹ עָ֑יִט וְלֹ֥א שְׁ֝זָפַ֗תּוּ עֵ֣ין אַיָּֽה:</TF><p dir="rtl">
<span dir="rtl" class="inlineHeader" id="a29__Job, פרק כח, ח">ח</span>
<TF>לֹֽא-הִדְרִיכֻ֥הוּ בְנֵי-שָׁ֑חַץ לֹֽא-עָדָ֖ה עָלָ֣יו שָֽׁחַל:</TF><p dir="rtl">
<span dir="rtl" class="inlineHeader" id="a29__Job, פרק כח, ט">ט</span>
<TF>בַּֽ֭חַלָּמִישׁ שָׁלַ֣ח יָד֑וֹ הָפַ֖ךְ מִשֹּׁ֣רֶשׁ הָרִֽים:</TF><p dir="rtl">
<span dir="rtl" class="inlineHeader" id="a29__Job, פרק כח, י">י</span>
<TF>בַּ֭צּוּרוֹת יְאֹרִ֣ים בִּקֵּ֑עַ וְכָל-יְ֝קָ֗ר רָאֲתָ֥ה עֵינֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כח, יא">יא</span>
<TF>מִ֭בְּכִי נְהָר֣וֹת חִבֵּ֑שׁ וְ֝תַעֲלֻמָ֗הּ יֹ֣צִא אֽוֹר:</TF><p dir="rtl">
<span dir="rtl" class="inlineHeader" id="a29__Job, פרק כח, יב">יב</span>
<TF>וְֽ֭הַחָכְמָה מֵאַ֣יִן תִּמָּצֵ֑א וְאֵ֥י זֶ֝ה מְק֣וֹם בִּינָֽה:</TF><p dir="rtl">
<span dir="rtl" class="inlineHeader" id="a29__Job, פרק כח, יג">יג</span>
<TF>לֹא-יָדַ֣ע אֱנ֣וֹשׁ עֶרְכָּ֑הּ וְלֹ֥א תִ֝מָּצֵ֗א בְּאֶ֣רֶץ הַֽחַיִּֽים:</TF><p dir="rtl">
<span dir="rtl" class="inlineHeader" id="a29__Job, פרק כח, יד">יד</span>
<TF>תְּה֣וֹם אָ֭מַר לֹ֣א בִי-הִ֑יא וְיָ֥ם אָ֝מַ֗ר אֵ֣ין עִמָּדִֽי:</TF><p dir="rtl">
<span dir="rtl" class="inlineHeader" id="a29__Job, פרק כח, טו">טו</span>
<TF>לֹא-יֻתַּ֣ן סְג֣וֹר תַּחְתֶּ֑יהָ וְלֹ֥א יִ֝שָּׁקֵ֗ל כֶּ֣סֶף מְחִירָֽהּ:</TF><p dir="rtl">
<span dir="rtl" class="inlineHeader" id="a29__Job, פרק כח, טז">טז</span>
<TF>לֹֽא-תְ֭סֻלֶּה בְּכֶ֣תֶם אוֹפִ֑יר בְּשֹׁ֖הַם יָקָ֣ר וְסַפִּֽיר:</TF><p dir="rtl">
<span dir="rtl" class="inlineHeader" id="a29__Job, פרק כח, יז">יז</span>
<TF>לֹא-יַעַרְכֶ֣נָּה זָ֭הָב וּזְכוֹכִ֑ית וּתְמ֖וּרָתָ֣הּ כְּלִי-פָֽז:</TF><p dir="rtl">
<span dir="rtl" class="inlineHeader" id="a29__Job, פרק כח, יח">יח</span>
<TF>רָאמ֣וֹת וְ֭גָבִישׁ לֹ֣א יִזָּכֵ֑ר וּמֶ֥שֶׁךְ חָ֝כְמָ֗ה מִפְּנִינִֽים:</TF><p dir="rtl">
<span dir="rtl" class="inlineHeader" id="a29__Job, פרק כח, יט">יט</span>
<TF>לֹֽא-יַ֭עַרְכֶנָּה פִּטְדַת-כּ֑וּשׁ בְּכֶ֥תֶם טָ֝ה֗וֹר לֹ֣א תְסֻלֶּֽה:</TF><p dir="rtl">
<span dir="rtl" class="inlineHeader" id="a29__Job, פרק כח, כ">כ</span>
<TF>וְֽ֭הַחָכְמָה מֵאַ֣יִן תָּב֑וֹא וְאֵ֥י זֶ֝֗ה מְק֣וֹם בִּינָֽה:</TF><p dir="rtl">
<span dir="rtl" class="inlineHeader" id="a29__Job, פרק כח, כא">כא</span>
<TF>וְֽ֭נֶעֶלְמָה מֵעֵינֵ֣י כָל-חָ֑י וּמֵע֖וֹף הַשָּׁמַ֣יִם נִסְתָּֽרָה:</TF><p dir="rtl">
<span dir="rtl" class="inlineHeader" id="a29__Job, פרק כח, כב">כב</span>
<TF>אֲבַדּ֣וֹן וָ֭מָוֶת אָ֣מְר֑וּ בְּ֝אָזְנֵ֗ינוּ שָׁמַ֥עְנוּ שִׁמְעָֽהּ:</TF><p dir="rtl">
<span dir="rtl" class="inlineHeader" id="a29__Job, פרק כח, כג">כג</span>
<TF>אֱ֭לֹהִים הֵבִ֣ין דַּרְכָּ֑הּ וְ֝ה֗וּא יָדַ֥ע אֶת-מְקוֹמָֽהּ:</TF><p dir="rtl">
<span dir="rtl" class="inlineHeader" id="a29__Job, פרק כח, כד">כד</span>
<TF>כִּי-ה֖וּא לִקְצוֹת-הָאָ֣רֶץ יַבִּ֑יט תַּ֖חַת כָּל-הַשָּׁמַ֣יִם יִרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק כח, כה">כה</span>
<TF>לַעֲשׂ֣וֹת לָר֣וּחַ מִשְׁקָ֑ל וּ֝מַ֗יִם תִּכֵּ֥ן בְּמִדָּֽה:</TF><p dir="rtl">
<span dir="rtl" class="inlineHeader" id="a29__Job, פרק כח, כו">כו</span>
<TF>בַּעֲשׂת֣וֹ לַמָּטָ֣ר חֹ֑ק וְ֝דֶ֗רֶךְ לַחֲזִ֥יז קֹלֽוֹת:</TF><p dir="rtl">
<span dir="rtl" class="inlineHeader" id="a29__Job, פרק כח, כז">כז</span>
<TF>אָ֣ז רָ֭אָהּ וַֽיְסַפְּרָ֑הּ הֱ֝כִינָ֗הּ וְגַם-חֲקָרָֽהּ:</TF><p dir="rtl">
<span dir="rtl" class="inlineHeader" id="a29__Job, פרק כח, כח">כח</span>
<TF>וַיֹּ֤אמֶר | לָֽאָדָ֗ם הֵ֤ן יִרְאַ֣ת אֲ֭דֹנָי הִ֣יא חָכְמָ֑ה וְס֖וּר מֵרָ֣ע בִּינָֽה:</TF><p dir="rtl">
<h3 dir="rtl" id="a29__Job, פרק כט">פרק-כט</h3><p dir="rtl">
<span dir="rtl" class="inlineHeader" id="a29__Job, פרק כט, א">א</span>
<TF>וַיֹּ֣סֶף אִ֭יּוֹב שְׂאֵ֥ת מְשָׁל֗וֹ וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק כט, ב">ב</span>
<TF>מִֽי-יִתְּנֵ֥נִי כְיַרְחֵי-קֶ֑דֶם כִּ֝ימֵ֗י אֱל֣וֹהַּ יִשְׁמְרֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק כט, ג">ג</span>
<TF>בְּהִלּ֣וֹ נֵ֭רוֹ עֲלֵ֣י רֹאשִׁ֑י לְ֝אוֹרוֹ אֵ֣לֶךְ חֹֽשֶׁךְ:</TF><p dir="rtl">
<span dir="rtl" class="inlineHeader" id="a29__Job, פרק כט, ד">ד</span>
<TF>כַּאֲשֶׁ֣ר הָ֭יִיתִי בִּימֵ֣י חָרְפִּ֑י בְּס֥וֹד אֱ֝ל֗וֹהַּ עֲלֵ֣י אָהֳלִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, ה">ה</span>
<TF>בְּע֣וֹד שַׁ֭דַּי עִמָּדִ֑י סְבִ֖יבוֹתַ֣י נְעָרָֽי:</TF><p dir="rtl">
<span dir="rtl" class="inlineHeader" id="a29__Job, פרק כט, ו">ו</span>
<TF>בִּרְחֹ֣ץ הֲלִיכַ֣י בְּחֵמָ֑ה וְצ֥וּר יָצ֥וּק עִ֝מָּדִ֗י פַּלְגֵי-שָֽׁמֶן:</TF><p dir="rtl">
<span dir="rtl" class="inlineHeader" id="a29__Job, פרק כט, ז">ז</span>
<TF>בְּצֵ֣אתִי שַׁ֣עַר עֲלֵי-קָ֑רֶת בָּ֝רְח֗וֹב אָכִ֥ין מוֹשָׁבִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, ח">ח</span>
<TF>רָא֣וּנִי נְעָרִ֣ים וְנֶחְבָּ֑אוּ וִֽ֝ישִׁישִׁים קָ֣מוּ עָמָֽדוּ:</TF><p dir="rtl">
<span dir="rtl" class="inlineHeader" id="a29__Job, פרק כט, ט">ט</span>
<TF>שָׂ֭רִים עָצְר֣וּ בְמִלִּ֑ים וְ֝כַ֗ף יָשִׂ֥ימוּ לְפִיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק כט, י">י</span>
<TF>קוֹל-נְגִידִ֥ים נֶחְבָּ֑אוּ וּ֝לְשׁוֹנָ֗ם לְחִכָּ֥ם דָּבֵֽקָה:</TF><p dir="rtl">
<span dir="rtl" class="inlineHeader" id="a29__Job, פרק כט, יא">יא</span>
<TF>כִּ֤י אֹ֣זֶן שָׁ֭מְעָה וַֽתְּאַשְּׁרֵ֑נִי וְעַ֥יִן רָ֝אֲתָ֗ה וַתְּעִידֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק כט, יב">יב</span>
<TF>כִּֽי-אֲ֭מַלֵּט עָנִ֣י מְשַׁוֵּ֑עַ וְ֝יָת֗וֹם וְֽלֹא-עֹזֵ֥ר לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק כט, יג">יג</span>
<TF>בִּרְכַּ֣ת אֹ֭בֵד עָלַ֣י תָּבֹ֑א וְלֵ֖ב אַלְמָנָ֣ה אַרְנִֽן:</TF><p dir="rtl">
<span dir="rtl" class="inlineHeader" id="a29__Job, פרק כט, יד">יד</span>
<TF>צֶ֣דֶק לָ֭בַשְׁתִּי וַיִּלְבָּשֵׁ֑נִי כִּמְעִ֥יל וְ֝צָנִ֗יף מִשְׁפָּטִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, טו">טו</span>
<TF>עֵינַ֣יִם הָ֭יִיתִי לַֽעִוֵּ֑ר וְרַגְלַ֖יִם לַפִּסֵּ֣חַ אָֽנִי:</TF><p dir="rtl">
<span dir="rtl" class="inlineHeader" id="a29__Job, פרק כט, טז">טז</span>
<TF>אָ֣ב אָ֭נֹכִֽי לָֽאֶבְיוֹנִ֑ים וְרִ֖ב לֹא-יָדַ֣עְתִּי אֶחְקְרֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק כט, יז">יז</span>
<TF>וָֽ֭אֲשַׁבְּרָה מְתַלְּע֣וֹת עַוָּ֑ל וּ֝מִשִּׁנָּ֗יו אַשְׁלִ֥יךְ טָֽרֶף:</TF><p dir="rtl">
<span dir="rtl" class="inlineHeader" id="a29__Job, פרק כט, יח">יח</span>
<TF>וָ֭אֹמַר עִם-קִנִּ֣י אֶגְוָ֑ע וְ֝כַח֗וֹל אַרְבֶּ֥ה יָמִֽים:</TF><p dir="rtl">
<span dir="rtl" class="inlineHeader" id="a29__Job, פרק כט, יט">יט</span>
<TF>שָׁרְשִׁ֣י פָת֣וּחַ אֱלֵי-מָ֑יִם וְ֝טַ֗ל יָלִ֥ין בִּקְצִירִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, כ">כ</span>
<TF>כְּ֭בוֹדִי חָדָ֣שׁ עִמָּדִ֑י וְ֝קַשְׁתִּ֗י בְּיָדִ֥י תַחֲלִֽיף:</TF><p dir="rtl">
<span dir="rtl" class="inlineHeader" id="a29__Job, פרק כט, כא">כא</span>
<TF>לִֽי-שָׁמְע֥וּ וְיִחֵ֑לּוּ וְ֝יִדְּמ֗וּ לְמ֣וֹ עֲצָתִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, כב">כב</span>
<TF>אַחֲרֵ֣י דְ֭בָרִי לֹ֣א יִשְׁנ֑וּ וְ֝עָלֵ֗ימוֹ תִּטֹּ֥ף מִלָּתִֽי:</TF><p dir="rtl">
<span dir="rtl" class="inlineHeader" id="a29__Job, פרק כט, כג">כג</span>
<TF>וְיִֽחֲל֣וּ כַמָּטָ֣ר לִ֑י וּ֝פִיהֶ֗ם פָּעֲר֥וּ לְמַלְקֽוֹשׁ:</TF><p dir="rtl">
<span dir="rtl" class="inlineHeader" id="a29__Job, פרק כט, כד">כד</span>
<TF>אֶשְׂחַ֣ק אֲ֭לֵהֶם לֹ֣א יַאֲמִ֑ינוּ וְא֥וֹר פָּ֝נַ֗י לֹ֣א יַפִּילֽוּן:</TF><p dir="rtl">
<span dir="rtl" class="inlineHeader" id="a29__Job, פרק כט, כה">כה</span>
<TF>אֶֽבֲחַ֣ר דַּרְכָּם֮ וְאֵשֵׁ֪ב רֹ֥אשׁ וְ֭אֶשְׁכּוֹן כְּמֶ֣לֶךְ בַּגְּד֑וּד כַּאֲשֶׁ֖ר אֲבֵלִ֣ים יְנַחֵֽם:</TF><p dir="rtl">
<h3 dir="rtl" id="a29__Job, פרק ל">פרק-ל</h3><p dir="rtl">
<span dir="rtl" class="inlineHeader" id="a29__Job, פרק ל, א">א</span>
<TF>וְעַתָּ֤ה | שָֽׂחֲק֣וּ עָלַי֮ צְעִירִ֥ים מִמֶּ֗נִּי לְיָ֫מִ֥ים אֲשֶׁר-מָאַ֥סְתִּי אֲבוֹתָ֑ם לָ֝שִׁ֗ית עִם-כַּלְבֵ֥י צֹאנִֽי:</TF><p dir="rtl">
<span dir="rtl" class="inlineHeader" id="a29__Job, פרק ל, ב">ב</span>
<TF>גַּם-כֹּ֣חַ יְ֭דֵיהֶם לָ֣מָּה לִּ֑י עָ֝לֵ֗ימוֹ אָ֣בַד כָּֽלַח:</TF><p dir="rtl">
<span dir="rtl" class="inlineHeader" id="a29__Job, פרק ל, ג">ג</span>
<TF>בְּחֶ֥סֶר וּבְכָפָ֗ן גַּ֫לְמ֥וּד הַֽעֹרְקִ֥ים צִיָּ֑ה אֶ֝֗מֶשׁ שׁוֹאָ֥ה וּמְשֹׁאָֽה:</TF><p dir="rtl">
<span dir="rtl" class="inlineHeader" id="a29__Job, פרק ל, ד">ד</span>
<TF>הַקֹּטְפִ֣ים מַלּ֣וּחַ עֲלֵי-שִׂ֑יחַ וְשֹׁ֖רֶשׁ רְתָמִ֣ים לַחְמָֽם:</TF><p dir="rtl">
<span dir="rtl" class="inlineHeader" id="a29__Job, פרק ל, ה">ה</span>
<TF>מִן-גֵּ֥ו יְגֹרָ֑שׁוּ יָרִ֥יעוּ עָ֝לֵ֗ימוֹ כַּגַּנָּֽב:</TF><p dir="rtl">
<span dir="rtl" class="inlineHeader" id="a29__Job, פרק ל, ו">ו</span>
<TF>בַּעֲר֣וּץ נְחָלִ֣ים לִשְׁכֹּ֑ן חֹרֵ֖י עָפָ֣ר וְכֵפִֽים:</TF><p dir="rtl">
<span dir="rtl" class="inlineHeader" id="a29__Job, פרק ל, ז">ז</span>
<TF>בֵּין-שִׂיחִ֥ים יִנְהָ֑קוּ תַּ֖חַת חָר֣וּל יְסֻפָּֽחוּ:</TF><p dir="rtl">
<span dir="rtl" class="inlineHeader" id="a29__Job, פרק ל, ח">ח</span>
<TF>בְּֽנֵי-נָ֭בָל גַּם-בְּנֵ֣י בְלִי-שֵׁ֑ם נִ֝כְּא֗וּ מִן-הָאָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק ל, ט">ט</span>
<TF>וְ֭עַתָּה נְגִינָתָ֣ם הָיִ֑יתִי וָאֱהִ֖י לָהֶ֣ם לְמִלָּֽה:</TF><p dir="rtl">
<span dir="rtl" class="inlineHeader" id="a29__Job, פרק ל, י">י</span>
<TF>תִּֽ֭עֲבוּנִי רָ֣חֲקוּ מֶ֑נִּי וּ֝מִפָּנַ֗י לֹא-חָ֥שְׂכוּ רֹֽק:</TF><p dir="rtl">
<span dir="rtl" class="inlineHeader" id="a29__Job, פרק ל, יא">יא</span>
<TF>כִּֽי-(יתרו) יִתְרִ֣י פִ֭תַּח וַיְעַנֵּ֑נִי וְ֝רֶ֗סֶן מִפָּנַ֥י שִׁלֵּֽחוּ:</TF><p dir="rtl">
<span dir="rtl" class="inlineHeader" id="a29__Job, פרק ל, יב">יב</span>
<TF>עַל-יָמִין֮ פִּרְחַ֪ח יָ֫ק֥וּמוּ רַגְלַ֥י שִׁלֵּ֑חוּ וַיָּסֹ֥לּוּ עָ֝לַ֗י אָרְח֥וֹת אֵידָֽם:</TF><p dir="rtl">
<span dir="rtl" class="inlineHeader" id="a29__Job, פרק ל, יג">יג</span>
<TF>נָתְס֗וּ נְֽתִיבָ֫תִ֥י לְהַוָּתִֽי יֹעִ֑ילוּ לֹ֖א עֹזֵ֣ר לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק ל, יד">יד</span>
<TF>כְּפֶ֣רֶץ רָחָ֣ב יֶאֱתָ֑יוּ תַּ֥חַת שֹׁ֝אָ֗ה הִתְגַּלְגָּֽלוּ:</TF><p dir="rtl">
<span dir="rtl" class="inlineHeader" id="a29__Job, פרק ל, טו">טו</span>
<TF>הָהְפַּ֥ךְ עָלַ֗י בַּלָּ֫ה֥וֹת תִּרְדֹּ֣ף כָּ֭רוּחַ נְדִבָתִ֑י וּ֝כְעָ֗ב עָבְרָ֥ה יְשֻׁעָתִֽי:</TF><p dir="rtl">
<span dir="rtl" class="inlineHeader" id="a29__Job, פרק ל, טז">טז</span>
<TF>וְעַתָּ֗ה עָ֭לַי תִּשְׁתַּפֵּ֣ךְ נַפְשִׁ֑י יֹ֖אחֲז֣וּנִי יְמֵי-עֹֽנִי:</TF><p dir="rtl">
<span dir="rtl" class="inlineHeader" id="a29__Job, פרק ל, יז">יז</span>
<TF>לַ֗יְלָה עֲ֭צָמַי נִקַּ֣ר מֵעָלָ֑י וְ֝עֹרְקַ֗י לֹ֣א יִשְׁכָּבֽוּן:</TF><p dir="rtl">
<span dir="rtl" class="inlineHeader" id="a29__Job, פרק ל, יח">יח</span>
<TF>בְּרָב-כֹּ֖חַ יִתְחַפֵּ֣שׂ לְבוּשִׁ֑י כְּפִ֖י כֻתָּנְתִּ֣י יַֽאַזְרֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק ל, יט">יט</span>
<TF>הֹרָ֥נִי לַחֹ֑מֶר וָ֝אֶתְמַשֵּׁ֗ל כֶּעָפָ֥ר וָאֵֽפֶר:</TF><p dir="rtl">
<span dir="rtl" class="inlineHeader" id="a29__Job, פרק ל, כ">כ</span>
<TF>אֲשַׁוַּ֣ע אֵ֭לֶיךָ וְלֹ֣א תַעֲנֵ֑נִי עָ֝מַ֗דְתִּי וַתִּתְבֹּ֥נֶן בִּֽי:</TF><p dir="rtl">
<span dir="rtl" class="inlineHeader" id="a29__Job, פרק ל, כא">כא</span>
<TF>תֵּהָפֵ֣ךְ לְאַכְזָ֣ר לִ֑י בְּעֹ֖צֶם יָדְךָ֣ תִשְׂטְמֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק ל, כב">כב</span>
<TF>תִּשָּׂאֵ֣נִי אֶל-ר֖וּחַ תַּרְכִּיבֵ֑נִי וּ֝תְמֹגְגֵ֗נִי (תשוה) תּוּשִׁיָּֽה:</TF><p dir="rtl">
<span dir="rtl" class="inlineHeader" id="a29__Job, פרק ל, כג">כג</span>
<TF>כִּֽי-יָ֭דַעְתִּי מָ֣וֶת תְּשִׁיבֵ֑נִי וּבֵ֖ית מוֹעֵ֣ד לְכָל-חָֽי:</TF><p dir="rtl">
<span dir="rtl" class="inlineHeader" id="a29__Job, פרק ל, כד">כד</span>
<TF>אַ֣ךְ לֹא-בְ֭עִי יִשְׁלַח-יָ֑ד אִם-בְּ֝פִיד֗וֹ לָהֶ֥ן שֽׁוּעַ:</TF><p dir="rtl">
<span dir="rtl" class="inlineHeader" id="a29__Job, פרק ל, כה">כה</span>
<TF>אִם-לֹ֣א בָ֭כִיתִי לִקְשֵׁה-י֑וֹם עָֽגְמָ֥ה נַ֝פְשִׁ֗י לָאֶבְיֽוֹן:</TF><p dir="rtl">
<span dir="rtl" class="inlineHeader" id="a29__Job, פרק ל, כו">כו</span>
<TF>כִּ֤י ט֣וֹב קִ֭וִּיתִי וַיָּ֣בֹא רָ֑ע וַֽאֲיַחֲלָ֥ה לְ֝א֗וֹר וַיָּ֥בֹא אֹֽפֶל:</TF><p dir="rtl">
<span dir="rtl" class="inlineHeader" id="a29__Job, פרק ל, כז">כז</span>
<TF>מֵעַ֖י רֻתְּח֥וּ וְלֹא-דָ֗מּוּ קִדְּמֻ֥נִי יְמֵי-עֹֽנִי:</TF><p dir="rtl">
<span dir="rtl" class="inlineHeader" id="a29__Job, פרק ל, כח">כח</span>
<TF>קֹדֵ֣ר הִ֭לַּכְתִּי בְּלֹ֣א חַמָּ֑ה קַ֖מְתִּי בַקָּהָ֣ל אֲשַׁוֵּֽעַ:</TF><p dir="rtl">
<span dir="rtl" class="inlineHeader" id="a29__Job, פרק ל, כט">כט</span>
<TF>אָ֭ח הָיִ֣יתִי לְתַנִּ֑ים וְ֝רֵ֗עַ לִבְנ֥וֹת יַעֲנָֽה:</TF><p dir="rtl">
<span dir="rtl" class="inlineHeader" id="a29__Job, פרק ל, ל">ל</span>
<TF>ע֖וֹרִי שָׁחַ֣ר מֵעָלָ֑י וְעַצְמִי-חָ֝֗רָה מִנִּי-חֹֽרֶב:</TF><p dir="rtl">
<span dir="rtl" class="inlineHeader" id="a29__Job, פרק ל, לא">לא</span>
<TF>וַיְהִ֣י לְ֭אֵבֶל כִּנֹּרִ֑י וְ֝עֻגָבִ֗י לְק֣וֹל בֹּכִֽים:</TF><p dir="rtl">
<h3 dir="rtl" id="a29__Job, פרק לא">פרק-לא</h3><p dir="rtl">
<span dir="rtl" class="inlineHeader" id="a29__Job, פרק לא, א">א</span>
<TF>בְּ֭רִית כָּרַ֣תִּי לְעֵינָ֑י וּמָ֥ה אֶ֝תְבּוֹנֵ֗ן עַל-בְּתוּלָֽה:</TF><p dir="rtl">
<span dir="rtl" class="inlineHeader" id="a29__Job, פרק לא, ב">ב</span>
<TF>וּמֶ֤ה | חֵ֣לֶק אֱל֣וֹהַּ מִמָּ֑עַל וְֽנַחֲלַ֥ת שַׁ֝דַּ֗י מִמְּרֹמִֽים:</TF><p dir="rtl">
<span dir="rtl" class="inlineHeader" id="a29__Job, פרק לא, ג">ג</span>
<TF>הֲלֹא-אֵ֥יד לְעַוָּ֑ל וְ֝נֵ֗כֶר לְפֹ֣עֲלֵי אָֽוֶן:</TF><p dir="rtl">
<span dir="rtl" class="inlineHeader" id="a29__Job, פרק לא, ד">ד</span>
<TF>הֲלֹא-ה֖וּא יִרְאֶ֣ה דְרָכָ֑י וְֽכָל-צְעָדַ֥י יִסְפּֽוֹר:</TF><p dir="rtl">
<span dir="rtl" class="inlineHeader" id="a29__Job, פרק לא, ה">ה</span>
<TF>אִם-הָלַ֥כְתִּי עִם-שָׁ֑וְא וַתַּ֖חַשׁ עַל-מִרְמָ֣ה רַגְלִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, ו">ו</span>
<TF>יִשְׁקְלֵ֥נִי בְמֹאזְנֵי-צֶ֑דֶק וְיֵדַ֥ע אֱ֝ל֗וֹהַּ תֻּמָּתִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, ז">ז</span>
<TF>אִ֥ם תִּטֶּ֣ה אַשֻּׁרִי֮ מִנִּ֪י הַ֫דָּ֥רֶךְ וְאַחַ֣ר עֵ֭ינַי הָלַ֣ךְ לִבִּ֑י וּ֝בְכַפַּ֗י דָּ֣בַק מֻאֽוּם:</TF><p dir="rtl">
<span dir="rtl" class="inlineHeader" id="a29__Job, פרק לא, ח">ח</span>
<TF>אֶ֭זְרְעָה וְאַחֵ֣ר יֹאכֵ֑ל וְֽצֶאֱצָאַ֥י יְשֹׁרָֽשׁוּ:</TF><p dir="rtl">
<span dir="rtl" class="inlineHeader" id="a29__Job, פרק לא, ט">ט</span>
<TF>אִם-נִפְתָּ֣ה לִ֭בִּי עַל-אִשָּׁ֑ה וְעַל-פֶּ֖תַח רֵעִ֣י אָרָֽבְתִּי:</TF><p dir="rtl">
<span dir="rtl" class="inlineHeader" id="a29__Job, פרק לא, י">י</span>
<TF>תִּטְחַ֣ן לְאַחֵ֣ר אִשְׁתִּ֑י וְ֝עָלֶ֗יהָ יִכְרְע֥וּן אֲחֵרִֽין:</TF><p dir="rtl">
<span dir="rtl" class="inlineHeader" id="a29__Job, פרק לא, יא">יא</span>
<TF>כִּי-(הוא) הִ֥יא זִמָּ֑ה (והיא) וְ֝ה֗וּא עָוֹ֥ן פְּלִילִֽים:</TF><p dir="rtl">
<span dir="rtl" class="inlineHeader" id="a29__Job, פרק לא, יב">יב</span>
<TF>כִּ֤י אֵ֣שׁ הִ֭יא עַד-אֲבַדּ֣וֹן תֹּאכֵ֑ל וּֽבְכָל-תְּב֖וּאָתִ֣י תְשָׁרֵֽשׁ:</TF><p dir="rtl">
<span dir="rtl" class="inlineHeader" id="a29__Job, פרק לא, יג">יג</span>
<TF>אִם-אֶמְאַ֗ס מִשְׁפַּ֣ט עַ֭בְדִּי וַאֲמָתִ֑י בְּ֝רִבָ֗ם עִמָּדִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, יד">יד</span>
<TF>וּמָ֣ה אֶֽ֭עֱשֶׂה כִּֽי-יָק֣וּם אֵ֑ל וְכִֽי-יִ֝פְקֹ֗ד מָ֣ה אֲשִׁיבֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק לא, טו">טו</span>
<TF>הֲֽ֝לֹא-בַ֭בֶּטֶן עֹשֵׂ֣נִי עָשָׂ֑הוּ וַ֝יְכֻנֶ֗נּוּ בָּרֶ֥חֶם אֶחָֽד:</TF><p dir="rtl">
<span dir="rtl" class="inlineHeader" id="a29__Job, פרק לא, טז">טז</span>
<TF>אִם-אֶ֭מְנַע מֵחֵ֣פֶץ דַּלִּ֑ים וְעֵינֵ֖י אַלְמָנָ֣ה אֲכַלֶּֽה:</TF><p dir="rtl">
<span dir="rtl" class="inlineHeader" id="a29__Job, פרק לא, יז">יז</span>
<TF>וְאֹכַ֣ל פִּתִּ֣י לְבַדִּ֑י וְלֹא-אָכַ֖ל יָת֣וֹם מִמֶּֽנָּה:</TF><p dir="rtl">
<span dir="rtl" class="inlineHeader" id="a29__Job, פרק לא, יח">יח</span>
<TF>כִּ֣י מִ֭נְּעוּרַי גְּדֵלַ֣נִי כְאָ֑ב וּמִבֶּ֖טֶן אִמִּ֣י אַנְחֶֽנָּה:</TF><p dir="rtl">
<span dir="rtl" class="inlineHeader" id="a29__Job, פרק לא, יט">יט</span>
<TF>אִם-אֶרְאֶ֣ה א֖וֹבֵד מִבְּלִ֣י לְב֑וּשׁ וְאֵ֥ין כְּ֝ס֗וּת לָאֶבְיֽוֹן:</TF><p dir="rtl">
<span dir="rtl" class="inlineHeader" id="a29__Job, פרק לא, כ">כ</span>
<TF>אִם-לֹ֣א בֵרֲכ֣וּנִי (חלצו) חֲלָצָ֑יו וּמִגֵּ֥ז כְּ֝בָשַׂי יִתְחַמָּֽם:</TF><p dir="rtl">
<span dir="rtl" class="inlineHeader" id="a29__Job, פרק לא, כא">כא</span>
<TF>אִם-הֲנִיפ֣וֹתִי עַל-יָת֣וֹם יָדִ֑י כִּֽי-אֶרְאֶ֥ה בַ֝שַּׁ֗עַר עֶזְרָתִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, כב">כב</span>
<TF>כְּ֭תֵפִי מִשִּׁכְמָ֣ה תִפּ֑וֹל וְ֝אֶזְרֹעִ֗י מִקָּנָ֥ה תִשָּׁבֵֽר:</TF><p dir="rtl">
<span dir="rtl" class="inlineHeader" id="a29__Job, פרק לא, כג">כג</span>
<TF>כִּ֤י פַ֣חַד אֵ֭לַי אֵ֣יד אֵ֑ל וּ֝מִשְּׂאֵת֗וֹ לֹ֣א אוּכָֽל:</TF><p dir="rtl">
<span dir="rtl" class="inlineHeader" id="a29__Job, פרק לא, כד">כד</span>
<TF>אִם-שַׂ֣מְתִּי זָהָ֣ב כִּסְלִ֑י וְ֝לַכֶּ֗תֶם אָמַ֥רְתִּי מִבְטַחִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, כה">כה</span>
<TF>אִם-אֶ֭שְׂמַח כִּי-רַ֣ב חֵילִ֑י וְכִֽי-כַ֝בִּ֗יר מָצְאָ֥ה יָדִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, כו">כו</span>
<TF>אִם-אֶרְאֶ֣ה א֖וֹר כִּ֣י יָהֵ֑ל וְ֝יָרֵ֗חַ יָקָ֥ר הֹלֵֽךְ:</TF><p dir="rtl">
<span dir="rtl" class="inlineHeader" id="a29__Job, פרק לא, כז">כז</span>
<TF>וַיִּ֣פְתְּ בַּסֵּ֣תֶר לִבִּ֑י וַתִּשַּׁ֖ק יָדִ֣י לְפִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, כח">כח</span>
<TF>גַּם-ה֖וּא עָוֹ֣ן פְּלִילִ֑י כִּֽי-כִחַ֖שְׁתִּי לָאֵ֣ל מִמָּֽעַל:</TF><p dir="rtl">
<span dir="rtl" class="inlineHeader" id="a29__Job, פרק לא, כט">כט</span>
<TF>אִם-אֶ֭שְׂמַח בְּפִ֣יד מְשַׂנְאִ֑י וְ֝הִתְעֹרַ֗רְתִּי כִּֽי-מְצָ֥אוֹ רָֽע:</TF><p dir="rtl">
<span dir="rtl" class="inlineHeader" id="a29__Job, פרק לא, ל">ל</span>
<TF>וְלֹא-נָתַ֣תִּי לַחֲטֹ֣א חִכִּ֑י לִשְׁאֹ֖ל בְּאָלָ֣ה נַפְשֽׁוֹ:</TF><p dir="rtl">
<span dir="rtl" class="inlineHeader" id="a29__Job, פרק לא, לא">לא</span>
<TF>אִם-לֹ֣א אָ֭מְרוּ מְתֵ֣י אָהֳלִ֑י מִֽי-יִתֵּ֥ן מִ֝בְּשָׂר֗וֹ לֹ֣א נִשְׂבָּֽע:</TF><p dir="rtl">
<span dir="rtl" class="inlineHeader" id="a29__Job, פרק לא, לב">לב</span>
<TF>בַּ֭חוּץ לֹא-יָלִ֣ין גֵּ֑ר דְּ֝לָתַ֗י לָאֹ֥רַח אֶפְתָּֽח:</TF><p dir="rtl">
<span dir="rtl" class="inlineHeader" id="a29__Job, פרק לא, לג">לג</span>
<TF>אִם-כִּסִּ֣יתִי כְאָדָ֣ם פְּשָׁעָ֑י לִטְמ֖וֹן בְּחֻבִּ֣י עֲוֹֽנִי:</TF><p dir="rtl">
<span dir="rtl" class="inlineHeader" id="a29__Job, פרק לא, לד">לד</span>
<TF>כִּ֤י אֶֽעֱר֙וֹץ | הָ֘מ֤וֹן רַבָּ֗ה וּבוּז-מִשְׁפָּח֥וֹת יְחִתֵּ֑נִי וָ֝אֶדֹּ֗ם לֹא-אֵ֥צֵא פָֽתַח:</TF><p dir="rtl">
<span dir="rtl" class="inlineHeader" id="a29__Job, פרק לא, לה">לה</span>
<TF>מִ֤י יִתֶּן-לִ֙י | שֹׁ֘מֵ֤עַֽ לִ֗י הֶן-תָּ֭וִי שַׁדַּ֣י יַעֲנֵ֑נִי וְסֵ֥פֶר כָּ֝תַ֗ב אִ֣ישׁ רִיבִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, לו">לו</span>
<TF>אִם-לֹ֣א עַל-שִׁ֭כְמִי אֶשָּׂאֶ֑נּוּ אֶֽעֶנְדֶ֖נּוּ עֲטָר֣וֹת לִֽי:</TF><p dir="rtl">
<span dir="rtl" class="inlineHeader" id="a29__Job, פרק לא, לז">לז</span>
<TF>מִסְפַּ֣ר צְ֭עָדַי אַגִּידֶ֑נּוּ כְּמוֹ-נָ֝גִ֗יד אֲקָרֲבֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק לא, לח">לח</span>
<TF>אִם-עָ֭לַי אַדְמָתִ֣י תִזְעָ֑ק וְ֝יַ֗חַד תְּלָמֶ֥יהָ יִבְכָּיֽוּן:</TF><p dir="rtl">
<span dir="rtl" class="inlineHeader" id="a29__Job, פרק לא, לט">לט</span>
<TF>אִם-כֹּ֖חָהּ אָכַ֣לְתִּי בְלִי-כָ֑סֶף וְנֶ֖פֶשׁ בְּעָלֶ֣יהָ הִפָּֽחְתִּי:</TF><p dir="rtl">
<span dir="rtl" class="inlineHeader" id="a29__Job, פרק לא, מ">מ</span>
<TF>תַּ֤חַת חִטָּ֙ה | יֵ֥צֵא ח֗וֹחַ וְתַֽחַת-שְׂעֹרָ֥ה בָאְשָׁ֑ה תַּ֝֗מּוּ דִּבְרֵ֥י אִיּֽוֹב:</TF><p dir="rtl">
<h3 dir="rtl" id="a29__Job, פרק לב">פרק-לב</h3><p dir="rtl">
<span dir="rtl" class="inlineHeader" id="a29__Job, פרק לב, א">א</span>
<TF>וַֽיִּשְׁבְּת֡וּ שְׁלֹ֤שֶׁת הָאֲנָשִׁ֣ים הָ֭אֵלֶּה מֵעֲנ֣וֹת אֶת-אִיּ֑וֹב כִּ֤י ה֖וּא צַדִּ֣יק בְּעֵינָֽיו:</TF><p dir="rtl">
<span dir="rtl" class="inlineHeader" id="a29__Job, פרק לב, ב">ב</span>
<TF>וַיִּ֤חַר אַ֙ף | אֱלִיה֣וּא בֶן-בַּרַכְאֵ֣ל הַבּוּזִי֮ מִמִּשְׁפַּ֪חַ֫ת רָ֥ם בְּ֭אִיּוֹב חָרָ֣ה אַפּ֑וֹ עַֽל-צַדְּק֥וֹ נַ֝פְשׁ֗וֹ מֵאֱלֹהִֽים:</TF><p dir="rtl">
<span dir="rtl" class="inlineHeader" id="a29__Job, פרק לב, ג">ג</span>
<TF>וּבִשְׁלֹ֣שֶׁת רֵעָיו֮ חָרָ֪ה אַ֫פּ֥וֹ עַ֤ל אֲשֶׁ֣ר לֹא-מָצְא֣וּ מַעֲנֶ֑ה וַ֝יַּרְשִׁ֗יעוּ אֶת-אִיּֽוֹב:</TF><p dir="rtl">
<span dir="rtl" class="inlineHeader" id="a29__Job, פרק לב, ד">ד</span>
<TF>וֶֽאֱלִיה֗וּ חִכָּ֣ה אֶת-אִ֭יּוֹב בִּדְבָרִ֑ים כִּ֤י זְֽקֵנִים-הֵ֖מָּה מִמֶּ֣נּוּ לְיָמִֽים:</TF><p dir="rtl">
<span dir="rtl" class="inlineHeader" id="a29__Job, פרק לב, ה">ה</span>
<TF>וַיַּ֤רְא אֱלִיה֗וּא כִּ֘י אֵ֤ין מַעֲנֶ֗ה בְּ֭פִי שְׁלֹ֥שֶׁת הָאֲנָשִׁ֗ים וַיִּ֥חַר אַפּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לב, ו">ו</span>
<TF>וַיַּ֤עַן | אֱלִיה֖וּא בֶן-בַּֽרַכְאֵ֥ל הַבּוּזִ֗י וַיֹּ֫אמַ֥ר צָ֘עִ֤יר אֲנִ֣י לְ֭יָמִים וְאַתֶּ֣ם יְשִׁישִׁ֑ים עַל-כֵּ֖ן זָחַ֥לְתִּי וָֽאִירָ֓א | מֵחַוֹּ֖ת דֵּעִ֣י אֶתְכֶֽם:</TF><p dir="rtl">
<span dir="rtl" class="inlineHeader" id="a29__Job, פרק לב, ז">ז</span>
<TF>אָ֭מַרְתִּי יָמִ֣ים יְדַבֵּ֑רוּ וְרֹ֥ב שָׁ֝נִ֗ים יֹדִ֥יעוּ חָכְמָֽה:</TF><p dir="rtl">
<span dir="rtl" class="inlineHeader" id="a29__Job, פרק לב, ח">ח</span>
<TF>אָ֭כֵן רֽוּחַ-הִ֣יא בֶאֱנ֑וֹשׁ וְנִשְׁמַ֖ת שַׁדַּ֣י תְּבִינֵֽם:</TF><p dir="rtl">
<span dir="rtl" class="inlineHeader" id="a29__Job, פרק לב, ט">ט</span>
<TF>לֹֽא-רַבִּ֥ים יֶחְכָּ֑מוּ וּ֝זְקֵנִ֗ים יָבִ֥ינוּ מִשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק לב, י">י</span>
<TF>לָכֵ֣ן אָ֭מַרְתִּי שִׁמְעָה-לִּ֑י אֲחַוֶּ֖ה דֵּעִ֣י אַף-אָֽנִי:</TF><p dir="rtl">
<span dir="rtl" class="inlineHeader" id="a29__Job, פרק לב, יא">יא</span>
<TF>הֵ֤ן הוֹחַ֙לְתִּי לְֽדִבְרֵיכֶ֗ם אָ֭זִין עַד-תְּב֥וּנֹֽתֵיכֶ֑ם עַֽד-תַּחְקְר֥וּן מִלִּֽין:</TF><p dir="rtl">
<span dir="rtl" class="inlineHeader" id="a29__Job, פרק לב, יב">יב</span>
<TF>וְעָֽדֵיכֶ֗ם אֶתְבּ֫וֹנָ֥ן וְהִנֵּ֤ה אֵ֣ין לְאִיּ֣וֹב מוֹכִ֑יחַ עוֹנֶ֖ה אֲמָרָ֣יו מִכֶּֽם:</TF><p dir="rtl">
<span dir="rtl" class="inlineHeader" id="a29__Job, פרק לב, יג">יג</span>
<TF>פֶּן-תֹּ֣֭אמְרוּ מָצָ֣אנוּ חָכְמָ֑ה אֵ֖ל יִדְּפֶ֣נּוּ לֹא-אִֽישׁ:</TF><p dir="rtl">
<span dir="rtl" class="inlineHeader" id="a29__Job, פרק לב, יד">יד</span>
<TF>וְלֹא-עָרַ֣ךְ אֵלַ֣י מִלִּ֑ין וּ֝בְאִמְרֵיכֶ֗ם לֹ֣א אֲשִׁיבֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק לב, טו">טו</span>
<TF>חַ֭תּוּ לֹא-עָ֣נוּ ע֑וֹד הֶעְתִּ֖יקוּ מֵהֶ֣ם מִלִּֽים:</TF><p dir="rtl">
<span dir="rtl" class="inlineHeader" id="a29__Job, פרק לב, טז">טז</span>
<TF>וְ֭הוֹחַלְתִּי כִּי-לֹ֣א יְדַבֵּ֑רוּ כִּ֥י עָ֝מְד֗וּ לֹא-עָ֥נוּ עֽוֹד:</TF><p dir="rtl">
<span dir="rtl" class="inlineHeader" id="a29__Job, פרק לב, יז">יז</span>
<TF>אַעֲנֶ֣ה אַף-אֲנִ֣י חֶלְקִ֑י אֲחַוֶּ֖ה דֵעִ֣י אַף-אָֽנִי:</TF><p dir="rtl">
<span dir="rtl" class="inlineHeader" id="a29__Job, פרק לב, יח">יח</span>
<TF>כִּ֭י מָלֵ֣תִי מִלִּ֑ים הֱ֝צִיקַ֗תְנִי ר֣וּחַ בִּטְנִֽי:</TF><p dir="rtl">
<span dir="rtl" class="inlineHeader" id="a29__Job, פרק לב, יט">יט</span>
<TF>הִנֵּֽה-בִטְנִ֗י כְּיַ֥יִן לֹא-יִפָּתֵ֑חַ כְּאֹב֥וֹת חֲ֝דָשִׁ֗ים יִבָּקֵֽעַ:</TF><p dir="rtl">
<span dir="rtl" class="inlineHeader" id="a29__Job, פרק לב, כ">כ</span>
<TF>אֲדַבְּרָ֥ה וְיִֽרְוַֽח-לִ֑י אֶפְתַּ֖ח שְׂפָתַ֣י וְאֶֽעֱנֶֽה:</TF><p dir="rtl">
<span dir="rtl" class="inlineHeader" id="a29__Job, פרק לב, כא">כא</span>
<TF>אַל-נָ֭א אֶשָּׂ֣א פְנֵי-אִ֑ישׁ וְאֶל-אָ֝דָ֗ם לֹ֣א אֲכַנֶּֽה:</TF><p dir="rtl">
<span dir="rtl" class="inlineHeader" id="a29__Job, פרק לב, כב">כב</span>
<TF>כִּ֤י לֹ֣א יָדַ֣עְתִּי אֲכַנֶּ֑ה כִּ֝מְעַ֗ט יִשָּׂאֵ֥נִי עֹשֵֽׂנִי:</TF><p dir="rtl">
<h3 dir="rtl" id="a29__Job, פרק לג">פרק-לג</h3><p dir="rtl">
<span dir="rtl" class="inlineHeader" id="a29__Job, פרק לג, א">א</span>
<TF>וְֽאוּלָ֗ם שְׁמַֽע-נָ֣א אִיּ֣וֹב מִלָּ֑י וְֽכָל-דְּבָרַ֥י הַאֲזִֽינָה:</TF><p dir="rtl">
<span dir="rtl" class="inlineHeader" id="a29__Job, פרק לג, ב">ב</span>
<TF>הִנֵּה-נָ֭א פָּתַ֣חְתִּי פִ֑י דִּבְּרָ֖ה לְשׁוֹנִ֣י בְחִכִּֽי:</TF><p dir="rtl">
<span dir="rtl" class="inlineHeader" id="a29__Job, פרק לג, ג">ג</span>
<TF>יֹֽשֶׁר-לִבִּ֥י אֲמָרָ֑י וְדַ֥עַת שְׂ֝פָתַ֗י בָּר֥וּר מִלֵּֽלוּ:</TF><p dir="rtl">
<span dir="rtl" class="inlineHeader" id="a29__Job, פרק לג, ד">ד</span>
<TF>רֽוּחַ-אֵ֥ל עָשָׂ֑תְנִי וְנִשְׁמַ֖ת שַׁדַּ֣י תְּחַיֵּֽנִי:</TF><p dir="rtl">
<span dir="rtl" class="inlineHeader" id="a29__Job, פרק לג, ה">ה</span>
<TF>אִם-תּוּכַ֥ל הֲשִׁיבֵ֑נִי עֶרְכָ֥ה לְ֝פָנַ֗י הִתְיַצָּֽבָה:</TF><p dir="rtl">
<span dir="rtl" class="inlineHeader" id="a29__Job, פרק לג, ו">ו</span>
<TF>הֵן-אֲנִ֣י כְפִ֣יךָ לָאֵ֑ל מֵ֝חֹ֗מֶר קֹרַ֥צְתִּי גַם-אָֽנִי:</TF><p dir="rtl">
<span dir="rtl" class="inlineHeader" id="a29__Job, פרק לג, ז">ז</span>
<TF>הִנֵּ֣ה אֵ֭מָתִי לֹ֣א תְבַעֲתֶ֑ךָּ וְ֝אַכְפִּ֗י עָלֶ֥יךָ לֹא-יִכְבָּֽד:</TF><p dir="rtl">
<span dir="rtl" class="inlineHeader" id="a29__Job, פרק לג, ח">ח</span>
<TF>אַ֭ךְ אָמַ֣רְתָּ בְאָזְנָ֑י וְק֖וֹל מִלִּ֣ין אֶשְׁמָֽע:</TF><p dir="rtl">
<span dir="rtl" class="inlineHeader" id="a29__Job, פרק לג, ט">ט</span>
<TF>זַ֥ךְ אֲנִ֗י בְּֽלִ֫י פָ֥שַׁע חַ֥ף אָנֹכִ֑י וְלֹ֖א עָוֹ֣ן לִֽי:</TF><p dir="rtl">
<span dir="rtl" class="inlineHeader" id="a29__Job, פרק לג, י">י</span>
<TF>הֵ֣ן תְּ֭נוּאוֹת עָלַ֣י יִמְצָ֑א יַחְשְׁבֵ֖נִי לְאוֹיֵ֣ב לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לג, יא">יא</span>
<TF>יָשֵׂ֣ם בַּסַּ֣ד רַגְלָ֑י יִ֝שְׁמֹ֗ר כָּל-אָרְחֹתָֽי:</TF><p dir="rtl">
<span dir="rtl" class="inlineHeader" id="a29__Job, פרק לג, יב">יב</span>
<TF>הֶן-זֹ֣את לֹא-צָדַ֣קְתָּ אֶעֱנֶ֑ךָּ כִּֽי-יִרְבֶּ֥ה אֱ֝ל֗וֹהַ מֵאֱנֽוֹשׁ:</TF><p dir="rtl">
<span dir="rtl" class="inlineHeader" id="a29__Job, פרק לג, יג">יג</span>
<TF>מַ֭דּוּעַ אֵלָ֣יו רִיב֑וֹתָ כִּ֥י כָל-דְּ֝בָרָ֗יו לֹ֣א-יַעֲנֶֽה:</TF><p dir="rtl">
<span dir="rtl" class="inlineHeader" id="a29__Job, פרק לג, יד">יד</span>
<TF>כִּֽי-בְאַחַ֥ת יְדַבֶּר-אֵ֑ל וּ֝בִשְׁתַּ֗יִם לֹ֣א יְשׁוּרֶֽנָּה:</TF><p dir="rtl">
<span dir="rtl" class="inlineHeader" id="a29__Job, פרק לג, טו">טו</span>
<TF>בַּחֲל֤וֹם | חֶזְי֬וֹן לַ֗יְלָה בִּנְפֹ֣ל תַּ֭רְדֵּמָה עַל-אֲנָשִׁ֑ים בִּ֝תְנוּמ֗וֹת עֲלֵ֣י מִשְׁכָּֽב:</TF><p dir="rtl">
<span dir="rtl" class="inlineHeader" id="a29__Job, פרק לג, טז">טז</span>
<TF>אָ֣ז יִ֭גְלֶה אֹ֣זֶן אֲנָשִׁ֑ים וּבְמֹ֖סָרָ֣ם יַחְתֹּֽם:</TF><p dir="rtl">
<span dir="rtl" class="inlineHeader" id="a29__Job, פרק לג, יז">יז</span>
<TF>לְ֭הָסִיר אָדָ֣ם מַעֲשֶׂ֑ה וְגֵוָ֖ה מִגֶּ֣בֶר יְכַסֶּֽה:</TF><p dir="rtl">
<span dir="rtl" class="inlineHeader" id="a29__Job, פרק לג, יח">יח</span>
<TF>יַחְשֹׂ֣ךְ נַ֭פְשׁוֹ מִנִּי-שָׁ֑חַת וְ֝חַיָּת֗וֹ מֵעֲבֹ֥ר בַּשָּֽׁלַח:</TF><p dir="rtl">
<span dir="rtl" class="inlineHeader" id="a29__Job, פרק לג, יט">יט</span>
<TF>וְהוּכַ֣ח בְּ֭מַכְאוֹב עַל-מִשְׁכָּב֑וֹ (וריב) וְר֖וֹב עֲצָמָ֣יו אֵתָֽן:</TF><p dir="rtl">
<span dir="rtl" class="inlineHeader" id="a29__Job, פרק לג, כ">כ</span>
<TF>וְזִֽהֲמַ֣תּוּ חַיָּת֣וֹ לָ֑חֶם וְ֝נַפְשׁ֗וֹ מַאֲכַ֥ל תַּאֲוָֽה:</TF><p dir="rtl">
<span dir="rtl" class="inlineHeader" id="a29__Job, פרק לג, כא">כא</span>
<TF>יִ֣כֶל בְּשָׂר֣וֹ מֵרֹ֑אִי (ושפי) וְשֻׁפּ֥וּ עַ֝צְמוֹתָ֗יו לֹ֣א רֻאּֽוּ:</TF><p dir="rtl">
<span dir="rtl" class="inlineHeader" id="a29__Job, פרק לג, כב">כב</span>
<TF>וַתִּקְרַ֣ב לַשַּׁ֣חַת נַפְשׁ֑וֹ וְ֝חַיָּת֗וֹ לַֽמְמִתִֽים:</TF><p dir="rtl">
<span dir="rtl" class="inlineHeader" id="a29__Job, פרק לג, כג">כג</span>
<TF>אִם-יֵ֤שׁ עָלָ֙יו | מַלְאָ֗ךְ מֵלִ֗יץ אֶחָ֥ד מִנִּי-אָ֑לֶף לְהַגִּ֖יד לְאָדָ֣ם יָשְׁרֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לג, כד">כד</span>
<TF>וַיְחֻנֶּ֗נּוּ וַיֹּ֗אמֶר פְּ֭דָעֵהוּ מֵרֶ֥דֶת שָׁ֗חַת מָצָ֥אתִי כֹֽפֶר:</TF><p dir="rtl">
<span dir="rtl" class="inlineHeader" id="a29__Job, פרק לג, כה">כה</span>
<TF>רֻֽטֲפַ֣שׁ בְּשָׂר֣וֹ מִנֹּ֑עַר יָ֝שׁ֗וּב לִימֵ֥י עֲלוּמָֽיו:</TF><p dir="rtl">
<span dir="rtl" class="inlineHeader" id="a29__Job, פרק לג, כו">כו</span>
<TF>יֶעְתַּ֤ר אֶל-אֱל֙וֹהַּ | וַיִּרְצֵ֗הוּ וַיַּ֣רְא פָּ֭נָיו בִּתְרוּעָ֑ה וַיָּ֥שֶׁב לֶ֝אֱנ֗וֹשׁ צִדְקָתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לג, כז">כז</span>
<TF>יָשֹׁ֤ר | עַל-אֲנָשִׁ֗ים וַיֹּ֗אמֶר חָ֭טָאתִי וְיָשָׁ֥ר הֶעֱוֵ֗יתִי וְלֹא-שָׁ֥וָה לִֽי:</TF><p dir="rtl">
<span dir="rtl" class="inlineHeader" id="a29__Job, פרק לג, כח">כח</span>
<TF>פָּדָ֣ה (נפשי) נַ֭פְשׁוֹ מֵעֲבֹ֣ר בַּשָּׁ֑חַת (וחיתי) וְ֝חַיָּתוֹ בָּא֥וֹר תִּרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק לג, כט">כט</span>
<TF>הֶן-כָּל-אֵ֭לֶּה יִפְעַל-אֵ֑ל פַּעֲמַ֖יִם שָׁל֣וֹשׁ עִם-גָּֽבֶר:</TF><p dir="rtl">
<span dir="rtl" class="inlineHeader" id="a29__Job, פרק לג, ל">ל</span>
<TF>לְהָשִׁ֣יב נַ֭פְשׁוֹ מִנִּי-שָׁ֑חַת לֵ֝א֗וֹר בְּא֣וֹר הַֽחַיִּים:</TF><p dir="rtl">
<span dir="rtl" class="inlineHeader" id="a29__Job, פרק לג, לא">לא</span>
<TF>הַקְשֵׁ֖ב אִיּ֥וֹב שְֽׁמַֽע-לִ֑י הַ֝חֲרֵ֗שׁ וְאָנֹכִ֥י אֲדַבֵּֽר:</TF><p dir="rtl">
<span dir="rtl" class="inlineHeader" id="a29__Job, פרק לג, לב">לב</span>
<TF>אִם-יֵשׁ-מִלִּ֥ין הֲשִׁיבֵ֑נִי דַּ֝בֵּ֗ר כִּֽי-חָפַ֥צְתִּי צַדְּקֶֽךָּ:</TF><p dir="rtl">
<span dir="rtl" class="inlineHeader" id="a29__Job, פרק לג, לג">לג</span>
<TF>אִם-אַ֭יִן אַתָּ֥ה שְֽׁמַֽע-לִ֑י הַ֝חֲרֵ֗שׁ וַאֲאַלֶּפְךָ֥ חָכְמָֽה:</TF><p dir="rtl">
<h3 dir="rtl" id="a29__Job, פרק לד">פרק-לד</h3><p dir="rtl">
<span dir="rtl" class="inlineHeader" id="a29__Job, פרק לד, א">א</span>
<TF>וַיַּ֥עַן אֱלִיה֗וּא וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק לד, ב">ב</span>
<TF>שִׁמְע֣וּ חֲכָמִ֣ים מִלָּ֑י וְ֝יֹדְעִ֗ים הַאֲזִ֥ינוּ לִֽי:</TF><p dir="rtl">
<span dir="rtl" class="inlineHeader" id="a29__Job, פרק לד, ג">ג</span>
<TF>כִּי-אֹ֭זֶן מִלִּ֣ין תִּבְחָ֑ן וְ֝חֵ֗ךְ יִטְעַ֥ם לֶאֱכֹֽל:</TF><p dir="rtl">
<span dir="rtl" class="inlineHeader" id="a29__Job, פרק לד, ד">ד</span>
<TF>מִשְׁפָּ֥ט נִבְחֲרָה-לָּ֑נוּ נֵדְעָ֖ה בֵינֵ֣ינוּ מַה-טּֽוֹב:</TF><p dir="rtl">
<span dir="rtl" class="inlineHeader" id="a29__Job, פרק לד, ה">ה</span>
<TF>כִּֽי-אָ֭מַר אִיּ֣וֹב צָדַ֑קְתִּי וְ֝אֵ֗ל הֵסִ֥יר מִשְׁפָּטִֽי:</TF><p dir="rtl">
<span dir="rtl" class="inlineHeader" id="a29__Job, פרק לד, ו">ו</span>
<TF>עַל-מִשְׁפָּטִ֥י אֲכַזֵּ֑ב אָנ֖וּשׁ חִצִּ֣י בְלִי-פָֽשַׁע:</TF><p dir="rtl">
<span dir="rtl" class="inlineHeader" id="a29__Job, פרק לד, ז">ז</span>
<TF>מִי-גֶ֥בֶר כְּאִיּ֑וֹב יִֽשְׁתֶּה-לַּ֥עַג כַּמָּֽיִם:</TF><p dir="rtl">
<span dir="rtl" class="inlineHeader" id="a29__Job, פרק לד, ח">ח</span>
<TF>וְאָרַ֣ח לְ֭חֶבְרָה עִם-פֹּ֣עֲלֵי אָ֑וֶן וְ֝לָלֶ֗כֶת עִם-אַנְשֵׁי-רֶֽשַׁע:</TF><p dir="rtl">
<span dir="rtl" class="inlineHeader" id="a29__Job, פרק לד, ט">ט</span>
<TF>כִּֽי-אָ֭מַר לֹ֣א יִסְכָּן-גָּ֑בֶר בִּ֝רְצֹת֗וֹ עִם-אֱלֹהִֽים:</TF><p dir="rtl">
<span dir="rtl" class="inlineHeader" id="a29__Job, פרק לד, י">י</span>
<TF>לָכֵ֤ן | אַ֥נֲשֵׁ֥י לֵבָ֗ב שִׁמְע֫וּ לִ֥י חָלִ֖לָה לָאֵ֥ל מֵרֶ֗שַׁע וְשַׁדַּ֥י מֵעָֽוֶל:</TF><p dir="rtl">
<span dir="rtl" class="inlineHeader" id="a29__Job, פרק לד, יא">יא</span>
<TF>כִּ֤י פֹ֣עַל אָ֭דָם יְשַׁלֶּם-ל֑וֹ וּֽכְאֹ֥רַח אִ֝֗ישׁ יַמְצִאֶֽנּוּ:</TF><p dir="rtl">
<span dir="rtl" class="inlineHeader" id="a29__Job, פרק לד, יב">יב</span>
<TF>אַף-אָמְנָ֗ם אֵ֥ל לֹֽא-יַרְשִׁ֑יעַ וְ֝שַׁדַּ֗י לֹֽא-יְעַוֵּ֥ת מִשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק לד, יג">יג</span>
<TF>מִֽי-פָקַ֣ד עָלָ֣יו אָ֑רְצָה וּמִ֥י שָׂ֝֗ם תֵּבֵ֥ל כֻּלָּֽהּ:</TF><p dir="rtl">
<span dir="rtl" class="inlineHeader" id="a29__Job, פרק לד, יד">יד</span>
<TF>אִם-יָשִׂ֣ים אֵלָ֣יו לִבּ֑וֹ רוּח֥וֹ וְ֝נִשְׁמָת֗וֹ אֵלָ֥יו יֶאֱסֹֽף:</TF><p dir="rtl">
<span dir="rtl" class="inlineHeader" id="a29__Job, פרק לד, טו">טו</span>
<TF>יִגְוַ֣ע כָּל-בָּשָׂ֣ר יָ֑חַד וְ֝אָדָ֗ם עַל-עָפָ֥ר יָשֽׁוּב:</TF><p dir="rtl">
<span dir="rtl" class="inlineHeader" id="a29__Job, פרק לד, טז">טז</span>
<TF>וְאִם-בִּ֥ינָה שִׁמְעָה-זֹּ֑את הַ֝אֲזִ֗ינָה לְק֣וֹל מִלָּֽי:</TF><p dir="rtl">
<span dir="rtl" class="inlineHeader" id="a29__Job, פרק לד, יז">יז</span>
<TF>הַאַ֬ף שׂוֹנֵ֣א מִשְׁפָּ֣ט יַחֲב֑וֹשׁ וְאִם-צַדִּ֖יק כַּבִּ֣יר תַּרְשִֽׁיעַ:</TF><p dir="rtl">
<span dir="rtl" class="inlineHeader" id="a29__Job, פרק לד, יח">יח</span>
<TF>הַאֲמֹ֣ר לְמֶ֣לֶךְ בְּלִיָּ֑עַל רָ֝שָׁ֗ע אֶל-נְדִיבִֽים:</TF><p dir="rtl">
<span dir="rtl" class="inlineHeader" id="a29__Job, פרק לד, יט">יט</span>
<TF>אֲשֶׁ֤ר לֹֽא-נָשָׂ֙א | פְּנֵ֥י שָׂרִ֗ים וְלֹ֣א נִכַּר-שׁ֖וֹעַ לִפְנֵי-דָ֑ל כִּֽי-מַעֲשֵׂ֖ה יָדָ֣יו כֻּלָּֽם:</TF><p dir="rtl">
<span dir="rtl" class="inlineHeader" id="a29__Job, פרק לד, כ">כ</span>
<TF>רֶ֤גַע | יָמֻתוּ֮ וַחֲצ֪וֹת לָ֥יְלָה יְגֹעֲשׁ֣וּ עָ֣ם וְיַעֲבֹ֑רוּ וְיָסִ֥ירוּ אַ֝בִּ֗יר לֹ֣א בְיָֽד:</TF><p dir="rtl">
<span dir="rtl" class="inlineHeader" id="a29__Job, פרק לד, כא">כא</span>
<TF>כִּי-עֵ֭ינָיו עַל-דַּרְכֵי-אִ֑ישׁ וְֽכָל-צְעָדָ֥יו יִרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק לד, כב">כב</span>
<TF>אֵֽין-חֹ֖שֶׁךְ וְאֵ֣ין צַלְמָ֑וֶת לְהִסָּ֥תֶר שָׁ֝֗ם פֹּ֣עֲלֵי אָֽוֶן:</TF><p dir="rtl">
<span dir="rtl" class="inlineHeader" id="a29__Job, פרק לד, כג">כג</span>
<TF>כִּ֤י לֹ֣א עַל-אִ֭ישׁ יָשִׂ֣ים ע֑וֹד לַהֲלֹ֥ךְ אֶל-אֵ֝֗ל בַּמִּשְׁפָּֽט:</TF><p dir="rtl">
<span dir="rtl" class="inlineHeader" id="a29__Job, פרק לד, כד">כד</span>
<TF>יָרֹ֣עַ כַּבִּירִ֣ים לֹא-חֵ֑קֶר וַיַּעֲמֵ֖ד אֲחֵרִ֣ים תַּחְתָּֽם:</TF><p dir="rtl">
<span dir="rtl" class="inlineHeader" id="a29__Job, פרק לד, כה">כה</span>
<TF>לָכֵ֗ן יַ֭כִּיר מַעְבָּֽדֵיהֶ֑ם וְהָ֥פַךְ לַ֝֗יְלָה וְיִדַּכָּֽאוּ:</TF><p dir="rtl">
<span dir="rtl" class="inlineHeader" id="a29__Job, פרק לד, כו">כו</span>
<TF>תַּֽחַת-רְשָׁעִ֥ים סְפָקָ֗ם בִּמְק֥וֹם רֹאִֽים:</TF><p dir="rtl">
<span dir="rtl" class="inlineHeader" id="a29__Job, פרק לד, כז">כז</span>
<TF>אֲשֶׁ֣ר עַל-כֵּ֭ן סָ֣רוּ מֵֽאַחֲרָ֑יו וְכָל-דְּ֝רָכָ֗יו לֹ֣א הִשְׂכִּֽילוּ:</TF><p dir="rtl">
<span dir="rtl" class="inlineHeader" id="a29__Job, פרק לד, כח">כח</span>
<TF>לְהָבִ֣יא עָ֭לָיו צַֽעֲקַת-דָּ֑ל וְצַעֲקַ֖ת עֲנִיִּ֣ים יִשְׁמָֽע:</TF><p dir="rtl">
<span dir="rtl" class="inlineHeader" id="a29__Job, פרק לד, כט">כט</span>
<TF>וְה֤וּא יַשְׁקִ֙ט | וּמִ֥י יַרְשִׁ֗עַ וְיַסְתֵּ֣ר פָּ֭נִים וּמִ֣י יְשׁוּרֶ֑נּוּ וְעַל-גּ֖וֹי וְעַל-אָדָ֣ם יָֽחַד:</TF><p dir="rtl">
<span dir="rtl" class="inlineHeader" id="a29__Job, פרק לד, ל">ל</span>
<TF>מִ֭מְּלֹךְ אָדָ֥ם חָנֵ֗ף מִמֹּ֥קְשֵׁי עָֽם:</TF><p dir="rtl">
<span dir="rtl" class="inlineHeader" id="a29__Job, פרק לד, לא">לא</span>
<TF>כִּֽי-אֶל-אֵ֭ל הֶאָמַ֥ר נָשָׂ֗אתִי לֹ֣א אֶחְבֹּֽל:</TF><p dir="rtl">
<span dir="rtl" class="inlineHeader" id="a29__Job, פרק לד, לב">לב</span>
<TF>בִּלְעֲדֵ֣י אֶ֭חֱזֶה אַתָּ֣ה הֹרֵ֑נִי אִֽם-עָ֥וֶל פָּ֝עַ֗לְתִּי לֹ֣א אֹסִֽיף:</TF><p dir="rtl">
<span dir="rtl" class="inlineHeader" id="a29__Job, פרק לד, לג">לג</span>
<TF>הַֽמֵעִמְּךָ֬ יְשַׁלְמֶ֙נָּה כִּֽי-מָאַ֗סְתָּ כִּי-אַתָּ֣ה תִבְחַ֣ר וְלֹא-אָ֑נִי וּֽמַה-יָדַ֥עְתָּ דַבֵּֽר:</TF><p dir="rtl">
<span dir="rtl" class="inlineHeader" id="a29__Job, פרק לד, לד">לד</span>
<TF>אַנְשֵׁ֣י לֵ֭בָב יֹ֣אמְרוּ לִ֑י וְגֶ֥בֶר חָ֝כָ֗ם שֹׁמֵ֥עַֽ לִֽי:</TF><p dir="rtl">
<span dir="rtl" class="inlineHeader" id="a29__Job, פרק לד, לה">לה</span>
<TF>אִ֭יּוֹב לֹא-בְדַ֣עַת יְדַבֵּ֑ר וּ֝דְבָרָ֗יו לֹ֣א בְהַשְׂכֵּֽיל:</TF><p dir="rtl">
<span dir="rtl" class="inlineHeader" id="a29__Job, פרק לד, לו">לו</span>
<TF>אָבִ֗י יִבָּחֵ֣ן אִיּ֣וֹב עַד-נֶ֑צַח עַל-תְּ֝שֻׁבֹ֗ת בְּאַנְשֵׁי-אָֽוֶן:</TF><p dir="rtl">
<span dir="rtl" class="inlineHeader" id="a29__Job, פרק לד, לז">לז</span>
<TF>כִּ֥י יֹ֘סִ֤יף עַֽל-חַטָּאת֣וֹ פֶ֭שַׁע בֵּינֵ֣ינוּ יִסְפּ֑וֹק וְיֶ֖רֶב אֲמָרָ֣יו לָאֵֽל:</TF><p dir="rtl">
<h3 dir="rtl" id="a29__Job, פרק לה">פרק-לה</h3><p dir="rtl">
<span dir="rtl" class="inlineHeader" id="a29__Job, פרק לה, א">א</span>
<TF>וַיַּ֥עַן אֱלִיה֗וּ וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק לה, ב">ב</span>
<TF>הֲ֭זֹאת חָשַׁ֣בְתָּ לְמִשְׁפָּ֑ט אָ֝מַ֗רְתָּ צִדְקִ֥י מֵאֵֽל:</TF><p dir="rtl">
<span dir="rtl" class="inlineHeader" id="a29__Job, פרק לה, ג">ג</span>
<TF>כִּֽי-תֹ֭אמַר מַה-יִּסְכָּן-לָ֑ךְ מָֽה-אֹ֝עִ֗יל מֵֽחַטָּאתִֽי:</TF><p dir="rtl">
<span dir="rtl" class="inlineHeader" id="a29__Job, פרק לה, ד">ד</span>
<TF>אֲ֭נִי אֲשִֽׁיבְךָ֣ מִלִּ֑ין וְֽאֶת-רֵעֶ֥יךָ עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק לה, ה">ה</span>
<TF>הַבֵּ֣ט שָׁמַ֣יִם וּרְאֵ֑ה וְשׁ֥וּר שְׁ֝חָקִ֗ים גָּבְה֥וּ מִמֶּֽךָּ:</TF><p dir="rtl">
<span dir="rtl" class="inlineHeader" id="a29__Job, פרק לה, ו">ו</span>
<TF>אִם-חָ֭טָאתָ מַה-תִּפְעָל-בּ֑וֹ וְרַבּ֥וּ פְ֝שָׁעֶ֗יךָ מַה-תַּעֲשֶׂה-לּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לה, ז">ז</span>
<TF>אִם-צָ֭דַקְתָּ מַה-תִּתֶּן-ל֑וֹ א֥וֹ מַה-מִיָּדְךָ֥ יִקָּֽח:</TF><p dir="rtl">
<span dir="rtl" class="inlineHeader" id="a29__Job, פרק לה, ח">ח</span>
<TF>לְאִישׁ-כָּמ֥וֹךָ רִשְׁעֶ֑ךָ וּלְבֶן-אָ֝דָ֗ם צִדְקָתֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק לה, ט">ט</span>
<TF>מֵ֭רֹב עֲשׁוּקִ֣ים יַזְעִ֑יקוּ יְשַׁוְּע֖וּ מִזְּר֣וֹעַ רַבִּֽים:</TF><p dir="rtl">
<span dir="rtl" class="inlineHeader" id="a29__Job, פרק לה, י">י</span>
<TF>וְֽלֹא-אָמַ֗ר אַ֭יֵּה אֱל֣וֹהַּ עֹשָׂ֑י נֹתֵ֖ן זְמִר֣וֹת בַּלָּֽיְלָה:</TF><p dir="rtl">
<span dir="rtl" class="inlineHeader" id="a29__Job, פרק לה, יא">יא</span>
<TF>מַ֭לְּפֵנוּ מִבַּהֲמ֣וֹת אָ֑רֶץ וּמֵע֖וֹף הַשָּׁמַ֣יִם יְחַכְּמֵֽנוּ:</TF><p dir="rtl">
<span dir="rtl" class="inlineHeader" id="a29__Job, פרק לה, יב">יב</span>
<TF>שָׁ֣ם יִ֭צְעֲקוּ וְלֹ֣א יַעֲנֶ֑ה מִ֝פְּנֵ֗י גְּא֣וֹן רָעִֽים:</TF><p dir="rtl">
<span dir="rtl" class="inlineHeader" id="a29__Job, פרק לה, יג">יג</span>
<TF>אַךְ-שָׁ֭וְא לֹא-יִשְׁמַ֥ע | אֵ֑ל וְ֝שַׁדַּ֗י לֹ֣א יְשׁוּרֶֽנָּה:</TF><p dir="rtl">
<span dir="rtl" class="inlineHeader" id="a29__Job, פרק לה, יד">יד</span>
<TF>אַ֣ף כִּֽי-תֹ֖אמַר לֹ֣א תְשׁוּרֶ֑נּוּ דִּ֥ין לְ֝פָנָ֗יו וּתְח֥וֹלֵֽל לֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לה, טו">טו</span>
<TF>וְעַתָּ֗ה כִּי-אַ֭יִן פָּקַ֣ד אַפּ֑וֹ וְלֹֽא-יָדַ֖ע בַּפַּ֣שׁ מְאֹֽד:</TF><p dir="rtl">
<span dir="rtl" class="inlineHeader" id="a29__Job, פרק לה, טז">טז</span>
<TF>וְ֭אִיּוֹב הֶ֣בֶל יִפְצֶה-פִּ֑יהוּ בִּבְלִי-דַ֝֗עַת מִלִּ֥ין יַכְבִּֽר:</TF><p dir="rtl">
<h3 dir="rtl" id="a29__Job, פרק לו">פרק-לו</h3><p dir="rtl">
<span dir="rtl" class="inlineHeader" id="a29__Job, פרק לו, א">א</span>
<TF>וַיֹּ֥סֶף אֱלִיה֗וּא וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק לו, ב">ב</span>
<TF>כַּתַּר-לִ֣י זְ֭עֵיר וַאֲחַוֶּ֑ךָּ כִּ֤י ע֖וֹד לֶאֱל֣וֹהַּ מִלִּֽים:</TF><p dir="rtl">
<span dir="rtl" class="inlineHeader" id="a29__Job, פרק לו, ג">ג</span>
<TF>אֶשָּׂ֣א דֵ֭עִי לְמֵרָח֑וֹק וּ֝לְפֹעֲלִ֗י אֶֽתֵּֽן-צֶֽדֶק:</TF><p dir="rtl">
<span dir="rtl" class="inlineHeader" id="a29__Job, פרק לו, ד">ד</span>
<TF>כִּֽי-אָ֭מְנָם לֹא-שֶׁ֣קֶר מִלָּ֑י תְּמִ֖ים דֵּע֣וֹת עִמָּֽךְ:</TF><p dir="rtl">
<span dir="rtl" class="inlineHeader" id="a29__Job, פרק לו, ה">ה</span>
<TF>הֶן-אֵ֣ל כַּ֭בִּיר וְלֹ֣א יִמְאָ֑ס כַּ֝בִּ֗יר כֹּ֣חַֽ לֵֽב:</TF><p dir="rtl">
<span dir="rtl" class="inlineHeader" id="a29__Job, פרק לו, ו">ו</span>
<TF>לֹא-יְחַיֶּ֥ה רָשָׁ֑ע וּמִשְׁפַּ֖ט עֲנִיִּ֣ים יִתֵּֽן:</TF><p dir="rtl">
<span dir="rtl" class="inlineHeader" id="a29__Job, פרק לו, ז">ז</span>
<TF>לֹֽא-יִגְרַ֥ע מִצַּדִּ֗יק עֵ֫ינָ֥יו וְאֶת-מְלָכִ֥ים לַכִּסֵּ֑א וַיֹּשִׁיבֵ֥ם לָ֝נֶ֗צַח וַיִּגְבָּֽהוּ:</TF><p dir="rtl">
<span dir="rtl" class="inlineHeader" id="a29__Job, פרק לו, ח">ח</span>
<TF>וְאִם-אֲסוּרִ֥ים בַּזִּקִּ֑ים יִ֝לָּכְד֗וּן בְּחַבְלֵי-עֹֽנִי:</TF><p dir="rtl">
<span dir="rtl" class="inlineHeader" id="a29__Job, פרק לו, ט">ט</span>
<TF>וַיַּגֵּ֣ד לָהֶ֣ם פָּעֳלָ֑ם וּ֝פִשְׁעֵיהֶ֗ם כִּ֣י יִתְגַּבָּֽרוּ:</TF><p dir="rtl">
<span dir="rtl" class="inlineHeader" id="a29__Job, פרק לו, י">י</span>
<TF>וַיִּ֣גֶל אָ֭זְנָם לַמּוּסָ֑ר וַ֝יֹּ֗אמֶר כִּֽי-יְשֻׁב֥וּן מֵאָֽוֶן:</TF><p dir="rtl">
<span dir="rtl" class="inlineHeader" id="a29__Job, פרק לו, יא">יא</span>
<TF>אִֽם-יִשְׁמְע֗וּ וְֽיַ֫עֲבֹ֥דוּ יְכַלּ֣וּ יְמֵיהֶ֣ם בַּטּ֑וֹב וּ֝שְׁנֵיהֶ֗ם בַּנְּעִימִֽים:</TF><p dir="rtl">
<span dir="rtl" class="inlineHeader" id="a29__Job, פרק לו, יב">יב</span>
<TF>וְאִם-לֹ֣א יִ֭שְׁמְעוּ בְּשֶׁ֣לַח יַעֲבֹ֑רוּ וְ֝יִגְוְע֗וּ כִּבְלִי-דָֽעַת:</TF><p dir="rtl">
<span dir="rtl" class="inlineHeader" id="a29__Job, פרק לו, יג">יג</span>
<TF>וְֽחַנְפֵי-לֵ֭ב יָשִׂ֣ימוּ אָ֑ף לֹ֥א יְ֝שַׁוְּע֗וּ כִּ֣י אֲסָרָֽם:</TF><p dir="rtl">
<span dir="rtl" class="inlineHeader" id="a29__Job, פרק לו, יד">יד</span>
<TF>תָּמֹ֣ת בַּנֹּ֣עַר נַפְשָׁ֑ם וְ֝חַיָּתָ֗ם בַּקְּדֵשִֽׁים:</TF><p dir="rtl">
<span dir="rtl" class="inlineHeader" id="a29__Job, פרק לו, טו">טו</span>
<TF>יְחַלֵּ֣ץ עָנִ֣י בְעָנְי֑וֹ וְיִ֖גֶל בַּלַּ֣חַץ אָזְנָֽם:</TF><p dir="rtl">
<span dir="rtl" class="inlineHeader" id="a29__Job, פרק לו, טז">טז</span>
<TF>וְאַ֤ף הֲסִיתְךָ֙ | מִפִּי-צָ֗ר רַ֭חַב לֹא-מוּצָ֣ק תַּחְתֶּ֑יהָ וְנַ֥חַת שֻׁ֝לְחָנְךָ֗ מָ֣לֵא דָֽשֶׁן:</TF><p dir="rtl">
<span dir="rtl" class="inlineHeader" id="a29__Job, פרק לו, יז">יז</span>
<TF>וְדִין-רָשָׁ֥ע מָלֵ֑אתָ דִּ֖ין וּמִשְׁפָּ֣ט יִתְמֹֽכוּ:</TF><p dir="rtl">
<span dir="rtl" class="inlineHeader" id="a29__Job, פרק לו, יח">יח</span>
<TF>כִּֽי-חֵ֭מָה פֶּן-יְסִֽיתְךָ֣ בְסָ֑פֶק וְרָב-כֹּ֝֗פֶר אַל-יַטֶּֽךָּ:</TF><p dir="rtl">
<span dir="rtl" class="inlineHeader" id="a29__Job, פרק לו, יט">יט</span>
<TF>הֲיַעֲרֹ֣ךְ שׁ֖וּעֲךָ לֹ֣א בְצָ֑ר וְ֝כֹ֗ל מַאֲמַצֵּי-כֹֽחַ:</TF><p dir="rtl">
<span dir="rtl" class="inlineHeader" id="a29__Job, פרק לו, כ">כ</span>
<TF>אַל-תִּשְׁאַ֥ף הַלָּ֑יְלָה לַעֲל֖וֹת עַמִּ֣ים תַּחְתָּֽם:</TF><p dir="rtl">
<span dir="rtl" class="inlineHeader" id="a29__Job, פרק לו, כא">כא</span>
<TF>הִ֭שָּׁמֶר אַל-תֵּ֣פֶן אֶל-אָ֑וֶן כִּֽי-עַל-זֶ֝֗ה בָּחַ֥רְתָּ מֵעֹֽנִי:</TF><p dir="rtl">
<span dir="rtl" class="inlineHeader" id="a29__Job, פרק לו, כב">כב</span>
<TF>הֶן-אֵ֭ל יַשְׂגִּ֣יב בְּכֹח֑וֹ מִ֖י כָמֹ֣הוּ מוֹרֶֽה:</TF><p dir="rtl">
<span dir="rtl" class="inlineHeader" id="a29__Job, פרק לו, כג">כג</span>
<TF>מִֽי-פָקַ֣ד עָלָ֣יו דַּרְכּ֑וֹ וּמִֽי-אָ֝מַ֗ר פָּעַ֥לְתָּ עַוְלָֽה:</TF><p dir="rtl">
<span dir="rtl" class="inlineHeader" id="a29__Job, פרק לו, כד">כד</span>
<TF>זְ֭כֹר כִּֽי-תַשְׂגִּ֣יא פָעֳל֑וֹ אֲשֶׁ֖ר שֹׁרְר֣וּ אֲנָשִֽׁים:</TF><p dir="rtl">
<span dir="rtl" class="inlineHeader" id="a29__Job, פרק לו, כה">כה</span>
<TF>כָּל-אָדָ֥ם חָֽזוּ-ב֑וֹ אֱ֝נ֗וֹשׁ יַבִּ֥יט מֵרָחֽוֹק:</TF><p dir="rtl">
<span dir="rtl" class="inlineHeader" id="a29__Job, פרק לו, כו">כו</span>
<TF>הֶן-אֵ֣ל שַׂ֭גִּיא וְלֹ֣א נֵדָ֑ע מִסְפַּ֖ר שָׁנָ֣יו וְלֹא-חֵֽקֶר:</TF><p dir="rtl">
<span dir="rtl" class="inlineHeader" id="a29__Job, פרק לו, כז">כז</span>
<TF>כִּ֭י יְגָרַ֣ע נִטְפֵי-מָ֑יִם יָזֹ֖קּוּ מָטָ֣ר לְאֵדֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לו, כח">כח</span>
<TF>אֲשֶֽׁר-יִזְּל֥וּ שְׁחָקִ֑ים יִ֝רְעֲפ֗וּ עֲלֵ֤י | אָדָ֬ם רָֽב:</TF><p dir="rtl">
<span dir="rtl" class="inlineHeader" id="a29__Job, פרק לו, כט">כט</span>
<TF>אַ֣ף אִם-יָ֭בִין מִפְרְשֵׂי-עָ֑ב תְּ֝שֻׁא֗וֹת סֻכָּתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לו, ל">ל</span>
<TF>הֵן-פָּרַ֣שׂ עָלָ֣יו אוֹר֑וֹ וְשָׁרְשֵׁ֖י הַיָּ֣ם כִּסָּֽה:</TF><p dir="rtl">
<span dir="rtl" class="inlineHeader" id="a29__Job, פרק לו, לא">לא</span>
<TF>כִּי-בָ֭ם יָדִ֣ין עַמִּ֑ים יִֽתֶּן-אֹ֥כֶל לְמַכְבִּֽיר:</TF><p dir="rtl">
<span dir="rtl" class="inlineHeader" id="a29__Job, פרק לו, לב">לב</span>
<TF>עַל-כַּפַּ֥יִם כִּסָּה-א֑וֹר וַיְצַ֖ו עָלֶ֣יהָ בְמַפְגִּֽיעַ:</TF><p dir="rtl">
<span dir="rtl" class="inlineHeader" id="a29__Job, פרק לו, לג">לג</span>
<TF>יַגִּ֣יד עָלָ֣יו רֵע֑וֹ מִ֝קְנֶ֗ה אַ֣ף עַל-עוֹלֶֽה:</TF><p dir="rtl">
<h3 dir="rtl" id="a29__Job, פרק לז">פרק-לז</h3><p dir="rtl">
<span dir="rtl" class="inlineHeader" id="a29__Job, פרק לז, א">א</span>
<TF>אַף-לְ֭זֹאת יֶחֱרַ֣ד לִבִּ֑י וְ֝יִתַּ֗ר מִמְּקוֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לז, ב">ב</span>
<TF>שִׁמְע֤וּ שָׁמ֣וֹעַ בְּרֹ֣גֶז קֹל֑וֹ וְ֝הֶ֗גֶה מִפִּ֥יו יֵצֵֽא:</TF><p dir="rtl">
<span dir="rtl" class="inlineHeader" id="a29__Job, פרק לז, ג">ג</span>
<TF>תַּֽחַת-כָּל-הַשָּׁמַ֥יִם יִשְׁרֵ֑הוּ וְ֝אוֹר֗וֹ עַל-כַּנְפ֥וֹת הָאָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק לז, ד">ד</span>
<TF>אַחֲרָ֤יו | יִשְׁאַג-ק֗וֹל יַ֭רְעֵם בְּק֣וֹל גְּאוֹנ֑וֹ וְלֹ֥א יְ֝עַקְּבֵ֗ם כִּֽי-יִשָּׁמַ֥ע קוֹלֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לז, ה">ה</span>
<TF>יַרְעֵ֤ם אֵ֣ל בְּ֭קוֹלוֹ נִפְלָא֑וֹת עֹשֶׂ֥ה גְ֝דֹל֗וֹת וְלֹ֣א נֵדָֽע:</TF><p dir="rtl">
<span dir="rtl" class="inlineHeader" id="a29__Job, פרק לז, ו">ו</span>
<TF>כִּ֤י לַשֶּׁ֙לַג | יֹאמַ֗ר הֱוֵ֫א אָ֥רֶץ וְגֶ֥שֶׁם מָטָ֑ר וְ֝גֶ֗שֶׁם מִטְר֥וֹת עֻזּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לז, ז">ז</span>
<TF>בְּיַד-כָּל-אָדָ֥ם יַחְתּ֑וֹם לָ֝דַ֗עַת כָּל-אַנְשֵׁ֥י מַעֲשֵֽׂהוּ:</TF><p dir="rtl">
<span dir="rtl" class="inlineHeader" id="a29__Job, פרק לז, ח">ח</span>
<TF>וַתָּבֹ֣א חַיָּ֣ה בְמוֹ-אָ֑רֶב וּבִמְע֖וֹנֹתֶ֣יהָ תִשְׁכֹּֽן:</TF><p dir="rtl">
<span dir="rtl" class="inlineHeader" id="a29__Job, פרק לז, ט">ט</span>
<TF>מִן-הַ֭חֶדֶר תָּב֣וֹא סוּפָ֑ה וּֽמִמְּזָרִ֥ים קָרָֽה:</TF><p dir="rtl">
<span dir="rtl" class="inlineHeader" id="a29__Job, פרק לז, י">י</span>
<TF>מִנִּשְׁמַת-אֵ֥ל יִתֶּן-קָ֑רַח וְרֹ֖חַב מַ֣יִם בְּמוּצָֽק:</TF><p dir="rtl">
<span dir="rtl" class="inlineHeader" id="a29__Job, פרק לז, יא">יא</span>
<TF>אַף-בְּ֭רִי יַטְרִ֣יחַ עָ֑ב יָ֝פִ֗יץ עֲנַ֣ן אוֹרֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לז, יב">יב</span>
<TF>וְה֤וּא מְסִבּ֙וֹת | מִתְהַפֵּ֣ךְ (בתחבולתו) בְּתַחְבּוּלֹתָ֣יו לְפָעֳלָ֑ם כֹּ֖ל אֲשֶׁ֥ר יְצַוֵּ֓ם | עַל-פְּנֵ֖י תֵבֵ֣ל אָֽרְצָה:</TF><p dir="rtl">
<span dir="rtl" class="inlineHeader" id="a29__Job, פרק לז, יג">יג</span>
<TF>אִם-לְשֵׁ֥בֶט אִם-לְאַרְצ֑וֹ אִם-לְ֝חֶ֗סֶד יַמְצִאֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק לז, יד">יד</span>
<TF>הַאֲזִ֣ינָה זֹּ֣את אִיּ֑וֹב עֲ֝מֹ֗ד וְהִתְבּוֹנֵ֤ן | נִפְלְא֬וֹת אֵֽל:</TF><p dir="rtl">
<span dir="rtl" class="inlineHeader" id="a29__Job, פרק לז, טו">טו</span>
<TF>הֲ֭תֵדַע בְּשׂוּם-אֱל֣וֹהַּ עֲלֵיהֶ֑ם וְ֝הוֹפִ֗יעַ א֣וֹר עֲנָנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לז, טז">טז</span>
<TF>הֲ֭תֵדַע עַל-מִפְלְשֵׂי-עָ֑ב מִ֝פְלְא֗וֹת תְּמִ֣ים דֵּעִֽים:</TF><p dir="rtl">
<span dir="rtl" class="inlineHeader" id="a29__Job, פרק לז, יז">יז</span>
<TF>אֲשֶׁר-בְּגָדֶ֥יךָ חַמִּ֑ים בְּהַשְׁקִ֥ט אֶ֝֗רֶץ מִדָּרֽוֹם:</TF><p dir="rtl">
<span dir="rtl" class="inlineHeader" id="a29__Job, פרק לז, יח">יח</span>
<TF>תַּרְקִ֣יעַ עִ֭מּוֹ לִשְׁחָקִ֑ים חֲ֝זָקִ֗ים כִּרְאִ֥י מוּצָֽק:</TF><p dir="rtl">
<span dir="rtl" class="inlineHeader" id="a29__Job, פרק לז, יט">יט</span>
<TF>ה֖וֹדִיעֵנוּ מַה-נֹּ֣אמַר ל֑וֹ לֹ֥א-נַ֝עֲרֹ֗ךְ מִפְּנֵי-חֹֽשֶׁךְ:</TF><p dir="rtl">
<span dir="rtl" class="inlineHeader" id="a29__Job, פרק לז, כ">כ</span>
<TF>הַֽיְסֻפַּר-ל֖וֹ כִּ֣י אֲדַבֵּ֑ר אִֽם-אָ֥מַר אִ֝֗ישׁ כִּ֣י יְבֻלָּֽע:</TF><p dir="rtl">
<span dir="rtl" class="inlineHeader" id="a29__Job, פרק לז, כא">כא</span>
<TF>וְעַתָּ֤ה | לֹ֘א רָ֤אוּ א֗וֹר בָּהִ֣יר ה֭וּא בַּשְּׁחָקִ֑ים וְר֥וּחַ עָ֝בְרָ֗ה וַֽתְּטַהֲרֵֽם:</TF><p dir="rtl">
<span dir="rtl" class="inlineHeader" id="a29__Job, פרק לז, כב">כב</span>
<TF>מִ֭צָּפוֹן זָהָ֣ב יֶֽאֱתֶ֑ה עַל-אֱ֝ל֗וֹהַּ נ֣וֹרָא הֽוֹד:</TF><p dir="rtl">
<span dir="rtl" class="inlineHeader" id="a29__Job, פרק לז, כג">כג</span>
<TF>שַׁדַּ֣י לֹֽא-מְ֭צָאנֻהוּ שַׂגִּיא-כֹ֑חַ וּמִשְׁפָּ֥ט וְרֹב-צְ֝דָקָ֗ה לֹ֣א יְעַנֶּֽה:</TF><p dir="rtl">
<span dir="rtl" class="inlineHeader" id="a29__Job, פרק לז, כד">כד</span>
<TF>לָ֭כֵן יְרֵא֣וּהוּ אֲנָשִׁ֑ים לֹֽא-יִ֝רְאֶ֗ה כָּל-חַכְמֵי-לֵֽב:</TF><p dir="rtl">
<h3 dir="rtl" id="a29__Job, פרק לח">פרק-לח</h3><p dir="rtl">
<span dir="rtl" class="inlineHeader" id="a29__Job, פרק לח, א">א</span>
<TF>וַיַּֽעַן-יְהוָ֣ה אֶת-אִ֭יּוֹב (מן) (הסערה) מִ֥ן | הַסְּעָרָ֗ה וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק לח, ב">ב</span>
<TF>מִ֤י זֶ֙ה | מַחְשִׁ֖יךְ עֵצָ֥ה בְמִלִּ֗ין בְּֽלִי-דָֽעַת:</TF><p dir="rtl">
<span dir="rtl" class="inlineHeader" id="a29__Job, פרק לח, ג">ג</span>
<TF>אֱזָר-נָ֣א כְגֶ֣בֶר חֲלָצֶ֑יךָ וְ֝אֶשְׁאָלְךָ֗ וְהוֹדִיעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק לח, ד">ד</span>
<TF>אֵיפֹ֣ה הָ֭יִיתָ בְּיָסְדִי-אָ֑רֶץ הַ֝גֵּ֗ד אִם-יָדַ֥עְתָּ בִינָֽה:</TF><p dir="rtl">
<span dir="rtl" class="inlineHeader" id="a29__Job, פרק לח, ה">ה</span>
<TF>מִי-שָׂ֣ם מְ֭מַדֶּיהָ כִּ֣י תֵדָ֑ע א֤וֹ מִֽי-נָטָ֖ה עָלֶ֣יהָ קָּֽו:</TF><p dir="rtl">
<span dir="rtl" class="inlineHeader" id="a29__Job, פרק לח, ו">ו</span>
<TF>עַל-מָ֭ה אֲדָנֶ֣יהָ הָטְבָּ֑עוּ א֥וֹ מִֽי-יָ֝רָ֗ה אֶ֣בֶן פִּנָּתָֽהּ:</TF><p dir="rtl">
<span dir="rtl" class="inlineHeader" id="a29__Job, פרק לח, ז">ז</span>
<TF>בְּרָן-יַ֭חַד כּ֣וֹכְבֵי בֹ֑קֶר וַ֝יָּרִ֗יעוּ כָּל-בְּנֵ֥י אֱלֹהִֽים:</TF><p dir="rtl">
<span dir="rtl" class="inlineHeader" id="a29__Job, פרק לח, ח">ח</span>
<TF>וַיָּ֣סֶךְ בִּדְלָתַ֣יִם יָ֑ם בְּ֝גִיח֗וֹ מֵרֶ֥חֶם יֵצֵֽא:</TF><p dir="rtl">
<span dir="rtl" class="inlineHeader" id="a29__Job, פרק לח, ט">ט</span>
<TF>בְּשׂוּמִ֣י עָנָ֣ן לְבֻשׁ֑וֹ וַ֝עֲרָפֶ֗ל חֲתֻלָּתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, י">י</span>
<TF>וָאֶשְׁבֹּ֣ר עָלָ֣יו חֻקִּ֑י וָֽ֝אָשִׂ֗ים בְּרִ֣יחַ וּדְלָתָֽיִם:</TF><p dir="rtl">
<span dir="rtl" class="inlineHeader" id="a29__Job, פרק לח, יא">יא</span>
<TF>וָאֹמַ֗ר עַד-פֹּ֣ה תָ֭בוֹא וְלֹ֣א תֹסִ֑יף וּפֹ֥א-יָ֝שִׁ֗ית בִּגְא֥וֹן גַּלֶּֽיךָ:</TF><p dir="rtl">
<span dir="rtl" class="inlineHeader" id="a29__Job, פרק לח, יב">יב</span>
<TF>הְֽ֭מִיָּמֶיךָ צִוִּ֣יתָ בֹּ֑קֶר (ידעתה) (שחר) יִדַּ֖עְתָּ הַשַּׁ֣חַר מְקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, יג">יג</span>
<TF>לֶ֭אֱחֹז בְּכַנְפ֣וֹת הָאָ֑רֶץ וְיִנָּעֲר֖וּ רְשָׁעִ֣ים מִמֶּֽנָּה:</TF><p dir="rtl">
<span dir="rtl" class="inlineHeader" id="a29__Job, פרק לח, יד">יד</span>
<TF>תִּ֭תְהַפֵּךְ כְּחֹ֣מֶר חוֹתָ֑ם וְ֝יִֽתְיַצְּב֗וּ כְּמ֣וֹ לְבֽוּשׁ:</TF><p dir="rtl">
<span dir="rtl" class="inlineHeader" id="a29__Job, פרק לח, טו">טו</span>
<TF>וְיִמָּנַ֣ע מֵרְשָׁעִ֣ים אוֹרָ֑ם וּזְר֥וֹעַ רָ֝מָ֗ה תִּשָּׁבֵֽר:</TF><p dir="rtl">
<span dir="rtl" class="inlineHeader" id="a29__Job, פרק לח, טז">טז</span>
<TF>הֲ֭בָאתָ עַד-נִבְכֵי-יָ֑ם וּבְחֵ֥קֶר תְּ֝ה֗וֹם הִתְהַלָּֽכְתָּ:</TF><p dir="rtl">
<span dir="rtl" class="inlineHeader" id="a29__Job, פרק לח, יז">יז</span>
<TF>הֲנִגְל֣וּ לְ֭ךָ שַׁעֲרֵי-מָ֑וֶת וְשַׁעֲרֵ֖י צַלְמָ֣וֶת תִּרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק לח, יח">יח</span>
<TF>הִ֭תְבֹּנַנְתָּ עַד-רַחֲבֵי-אָ֑רֶץ הַ֝גֵּ֗ד אִם-יָדַ֥עְתָּ כֻלָּֽהּ:</TF><p dir="rtl">
<span dir="rtl" class="inlineHeader" id="a29__Job, פרק לח, יט">יט</span>
<TF>אֵי-זֶ֣ה הַ֭דֶּרֶךְ יִשְׁכָּן-א֑וֹר וְ֝חֹ֗שֶׁךְ אֵי-זֶ֥ה מְקֹמֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, כ">כ</span>
<TF>כִּ֣י תִ֭קָּחֶנּוּ אֶל-גְּבוּל֑וֹ וְכִֽי-תָ֝בִ֗ין נְתִיב֥וֹת בֵּיתֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, כא">כא</span>
<TF>יָ֭דַעְתָּ כִּי-אָ֣ז תִּוָּלֵ֑ד וּמִסְפַּ֖ר יָמֶ֣יךָ רַבִּֽים:</TF><p dir="rtl">
<span dir="rtl" class="inlineHeader" id="a29__Job, פרק לח, כב">כב</span>
<TF>הֲ֭בָאתָ אֶל-אֹצְר֣וֹת שָׁ֑לֶג וְאֹצְר֖וֹת בָּרָ֣ד תִּרְאֶֽה:</TF><p dir="rtl">
<span dir="rtl" class="inlineHeader" id="a29__Job, פרק לח, כג">כג</span>
<TF>אֲשֶׁר-חָשַׂ֥כְתִּי לְעֶת-צָ֑ר לְי֥וֹם קְ֝רָ֗ב וּמִלְחָמָֽה:</TF><p dir="rtl">
<span dir="rtl" class="inlineHeader" id="a29__Job, פרק לח, כד">כד</span>
<TF>אֵי-זֶ֣ה הַ֭דֶּרֶךְ יֵחָ֣לֶק א֑וֹר יָפֵ֖ץ קָדִ֣ים עֲלֵי-אָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק לח, כה">כה</span>
<TF>מִֽי-פִלַּ֣ג לַשֶּׁ֣טֶף תְּעָלָ֑ה וְ֝דֶ֗רֶךְ לַחֲזִ֥יז קֹלֽוֹת:</TF><p dir="rtl">
<span dir="rtl" class="inlineHeader" id="a29__Job, פרק לח, כו">כו</span>
<TF>לְ֭הַמְטִיר עַל-אֶ֣רֶץ לֹא-אִ֑ישׁ מִ֝דְבָּ֗ר לֹא-אָדָ֥ם בּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, כז">כז</span>
<TF>לְהַשְׂבִּ֣יעַ שֹׁ֖אָה וּמְשֹׁאָ֑ה וּ֝לְהַצְמִ֗יחַ מֹ֣צָא דֶֽשֶׁא:</TF><p dir="rtl">
<span dir="rtl" class="inlineHeader" id="a29__Job, פרק לח, כח">כח</span>
<TF>הֲיֵשׁ-לַמָּטָ֥ר אָ֑ב א֥וֹ מִי-ה֝וֹלִ֗יד אֶגְלֵי-טָֽל:</TF><p dir="rtl">
<span dir="rtl" class="inlineHeader" id="a29__Job, פרק לח, כט">כט</span>
<TF>מִבֶּ֣טֶן מִ֭י יָצָ֣א הַקָּ֑רַח וּכְפֹ֥ר שָׁ֝מַיִם מִ֣י יְלָדֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לח, ל">ל</span>
<TF>כָּ֭אֶבֶן מַ֣יִם יִתְחַבָּ֑אוּ וּפְנֵ֥י תְ֝ה֗וֹם יִתְלַכָּֽדוּ:</TF><p dir="rtl">
<span dir="rtl" class="inlineHeader" id="a29__Job, פרק לח, לא">לא</span>
<TF>הַֽ֭תְקַשֵּׁר מַעֲדַנּ֣וֹת כִּימָ֑ה אֽוֹ-מֹשְׁכ֖וֹת כְּסִ֣יל תְּפַתֵּֽחַ:</TF><p dir="rtl">
<span dir="rtl" class="inlineHeader" id="a29__Job, פרק לח, לב">לב</span>
<TF>הֲתֹצִ֣יא מַזָּר֣וֹת בְּעִתּ֑וֹ וְ֝עַ֗יִשׁ עַל-בָּנֶ֥יהָ תַנְחֵֽם:</TF><p dir="rtl">
<span dir="rtl" class="inlineHeader" id="a29__Job, פרק לח, לג">לג</span>
<TF>הֲ֭יָדַעְתָּ חֻקּ֣וֹת שָׁמָ֑יִם אִם-תָּשִׂ֖ים מִשְׁטָר֣וֹ בָאָֽרֶץ:</TF><p dir="rtl">
<span dir="rtl" class="inlineHeader" id="a29__Job, פרק לח, לד">לד</span>
<TF>הֲתָרִ֣ים לָעָ֣ב קוֹלֶ֑ךָ וְֽשִׁפְעַת-מַ֥יִם תְּכַסֶּֽךָּ:</TF><p dir="rtl">
<span dir="rtl" class="inlineHeader" id="a29__Job, פרק לח, לה">לה</span>
<TF>הַֽתְשַׁלַּ֣ח בְּרָקִ֣ים וְיֵלֵ֑כוּ וְיֹאמְר֖וּ לְךָ֣ הִנֵּֽנוּ:</TF><p dir="rtl">
<span dir="rtl" class="inlineHeader" id="a29__Job, פרק לח, לו">לו</span>
<TF>מִי-שָׁ֭ת בַּטֻּח֣וֹת חָכְמָ֑ה א֤וֹ מִֽי-נָתַ֖ן לַשֶּׂ֣כְוִי בִינָֽה:</TF><p dir="rtl">
<span dir="rtl" class="inlineHeader" id="a29__Job, פרק לח, לז">לז</span>
<TF>מִֽי-יְסַפֵּ֣ר שְׁחָקִ֣ים בְּחָכְמָ֑ה וְנִבְלֵ֥י שָׁ֝מַ֗יִם מִ֣י יַשְׁכִּֽיב:</TF><p dir="rtl">
<span dir="rtl" class="inlineHeader" id="a29__Job, פרק לח, לח">לח</span>
<TF>בְּצֶ֣קֶת עָ֭פָר לַמּוּצָ֑ק וּרְגָבִ֥ים יְדֻבָּֽקוּ:</TF><p dir="rtl">
<span dir="rtl" class="inlineHeader" id="a29__Job, פרק לח, לט">לט</span>
<TF>הֲתָצ֣וּד לְלָבִ֣יא טָ֑רֶף וְחַיַּ֖ת כְּפִירִ֣ים תְּמַלֵּֽא:</TF><p dir="rtl">
<span dir="rtl" class="inlineHeader" id="a29__Job, פרק לח, מ">מ</span>
<TF>כִּי-יָשֹׁ֥חוּ בַמְּעוֹנ֑וֹת יֵשְׁב֖וּ בַסֻּכָּ֣ה לְמוֹ-אָֽרֶב:</TF><p dir="rtl">
<span dir="rtl" class="inlineHeader" id="a29__Job, פרק לח, מא">מא</span>
<TF>מִ֤י יָכִ֥ין לָעֹרֵ֗ב צֵ֫יד֥וֹ כִּֽי-(ילדו) יְ֭לָדָיו אֶל-אֵ֣ל יְשַׁוֵּ֑עוּ יִ֝תְע֗וּ לִבְלִי-אֹֽכֶל:</TF><p dir="rtl">
<h3 dir="rtl" id="a29__Job, פרק לט">פרק-לט</h3><p dir="rtl">
<span dir="rtl" class="inlineHeader" id="a29__Job, פרק לט, א">א</span>
<TF>הֲיָדַ֗עְתָּ עֵ֭ת לֶ֣דֶת יַעֲלֵי-סָ֑לַע חֹלֵ֖ל אַיָּל֣וֹת תִּשְׁמֹֽר:</TF><p dir="rtl">
<span dir="rtl" class="inlineHeader" id="a29__Job, פרק לט, ב">ב</span>
<TF>תִּסְפֹּ֣ר יְרָחִ֣ים תְּמַלֶּ֑אנָה וְ֝יָדַ֗עְתָּ עֵ֣ת לִדְתָּֽנָה:</TF><p dir="rtl">
<span dir="rtl" class="inlineHeader" id="a29__Job, פרק לט, ג">ג</span>
<TF>תִּ֭כְרַעְנָה יַלְדֵיהֶ֣ן תְּפַלַּ֑חְנָה חֶבְלֵיהֶ֥ם תְּשַׁלַּֽחְנָה:</TF><p dir="rtl">
<span dir="rtl" class="inlineHeader" id="a29__Job, פרק לט, ד">ד</span>
<TF>יַחְלְמ֣וּ בְ֭נֵיהֶם יִרְבּ֣וּ בַבָּ֑ר יָ֝צְא֗וּ וְלֹא-שָׁ֥בוּ לָֽמוֹ:</TF><p dir="rtl">
<span dir="rtl" class="inlineHeader" id="a29__Job, פרק לט, ה">ה</span>
<TF>מִֽי-שִׁלַּ֣ח פֶּ֣רֶא חָפְשִׁ֑י וּמֹסְר֥וֹת עָ֝ר֗וֹד מִ֣י פִתֵּֽחַ:</TF><p dir="rtl">
<span dir="rtl" class="inlineHeader" id="a29__Job, פרק לט, ו">ו</span>
<TF>אֲשֶׁר-שַׂ֣מְתִּי עֲרָבָ֣ה בֵית֑וֹ וּֽמִשְׁכְּנוֹתָ֥יו מְלֵֽחָה:</TF><p dir="rtl">
<span dir="rtl" class="inlineHeader" id="a29__Job, פרק לט, ז">ז</span>
<TF>יִ֭שְׂחַק לַהֲמ֣וֹן קִרְיָ֑ה תְּשֻׁא֥וֹת נ֝וֹגֵ֗שׂ לֹ֣א יִשְׁמָֽע:</TF><p dir="rtl">
<span dir="rtl" class="inlineHeader" id="a29__Job, פרק לט, ח">ח</span>
<TF>יְת֣וּר הָרִ֣ים מִרְעֵ֑הוּ וְאַחַ֖ר כָּל-יָר֣וֹק יִדְרֽוֹשׁ:</TF><p dir="rtl">
<span dir="rtl" class="inlineHeader" id="a29__Job, פרק לט, ט">ט</span>
<TF>הֲיֹ֣אבֶה רֵּ֣ים עָבְדֶ֑ךָ אִם-יָ֝לִ֗ין עַל-אֲבוּסֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק לט, י">י</span>
<TF>הֲֽתִקְשָׁר-רֵ֭ים בְּתֶ֣לֶם עֲבֹת֑וֹ אִם-יְשַׂדֵּ֖ד עֲמָקִ֣ים אַחֲרֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק לט, יא">יא</span>
<TF>הֲֽתִבְטַח-בּ֖וֹ כִּי-רַ֣ב כֹּח֑וֹ וְתַעֲזֹ֖ב אֵלָ֣יו יְגִיעֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק לט, יב">יב</span>
<TF>הֲתַאֲמִ֣ין בּ֖וֹ כִּי-(ישוב) יָשִׁ֣יב זַרְעֶ֑ךָ וְֽגָרְנְךָ֥ יֶאֱסֹֽף:</TF><p dir="rtl">
<span dir="rtl" class="inlineHeader" id="a29__Job, פרק לט, יג">יג</span>
<TF>כְּנַף-רְנָנִ֥ים נֶעֱלָ֑סָה אִם-אֶ֝בְרָ֗ה חֲסִידָ֥ה וְנֹצָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, יד">יד</span>
<TF>כִּֽי-תַעֲזֹ֣ב לָאָ֣רֶץ בֵּצֶ֑יהָ וְֽעַל-עָפָ֥ר תְּחַמֵּֽם:</TF><p dir="rtl">
<span dir="rtl" class="inlineHeader" id="a29__Job, פרק לט, טו">טו</span>
<TF>וַ֭תִּשְׁכַּח כִּי-רֶ֣גֶל תְּזוּרֶ֑הָ וְחַיַּ֖ת הַשָּׂדֶ֣ה תְּדוּשֶֽׁהָ:</TF><p dir="rtl">
<span dir="rtl" class="inlineHeader" id="a29__Job, פרק לט, טז">טז</span>
<TF>הִקְשִׁ֣יחַ בָּנֶ֣יהָ לְּלֹא-לָ֑הּ לְרִ֖יק יְגִיעָ֣הּ בְּלִי-פָֽחַד:</TF><p dir="rtl">
<span dir="rtl" class="inlineHeader" id="a29__Job, פרק לט, יז">יז</span>
<TF>כִּֽי-הִשָּׁ֣הּ אֱל֣וֹהַּ חָכְמָ֑ה וְלֹא-חָ֥לַק לָ֝֗הּ בַּבִּינָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, יח">יח</span>
<TF>כָּ֭עֵת בַּמָּר֣וֹם תַּמְרִ֑יא תִּֽשְׂחַ֥ק לַ֝סּ֗וּס וּלְרֹֽכְבֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לט, יט">יט</span>
<TF>הֲתִתֵּ֣ן לַסּ֣וּס גְּבוּרָ֑ה הֲתַלְבִּ֖ישׁ צַוָּאר֣וֹ רַעְמָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, כ">כ</span>
<TF>הְֽ֭תַרְעִישֶׁנּוּ כָּאַרְבֶּ֑ה ה֖וֹד נַחְר֣וֹ אֵימָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, כא">כא</span>
<TF>יַחְפְּר֣וּ בָ֭עֵמֶק וְיָשִׂ֣ישׂ בְּכֹ֑חַ יֵ֝צֵ֗א לִקְרַאת-נָֽשֶׁק:</TF><p dir="rtl">
<span dir="rtl" class="inlineHeader" id="a29__Job, פרק לט, כב">כב</span>
<TF>יִשְׂחַ֣ק לְ֭פַחַד וְלֹ֣א יֵחָ֑ת וְלֹֽא-יָ֝שׁ֗וּב מִפְּנֵי-חָֽרֶב:</TF><p dir="rtl">
<span dir="rtl" class="inlineHeader" id="a29__Job, פרק לט, כג">כג</span>
<TF>עָ֭לָיו תִּרְנֶ֣ה אַשְׁפָּ֑ה לַ֖הַב חֲנִ֣ית וְכִידֽוֹן:</TF><p dir="rtl">
<span dir="rtl" class="inlineHeader" id="a29__Job, פרק לט, כד">כד</span>
<TF>בְּרַ֣עַשׁ וְ֭רֹגֶז יְגַמֶּא-אָ֑רֶץ וְלֹֽא-יַ֝אֲמִ֗ין כִּי-ק֥וֹל שׁוֹפָֽר:</TF><p dir="rtl">
<span dir="rtl" class="inlineHeader" id="a29__Job, פרק לט, כה">כה</span>
<TF>בְּדֵ֤י שֹׁפָ֙ר | יֹ֘אמַ֤ר הֶאָ֗ח וּֽ֭מֵרָחוֹק יָרִ֣יחַ מִלְחָמָ֑ה רַ֥עַם שָׂ֝רִים וּתְרוּעָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, כו">כו</span>
<TF>הֲֽ֭מִבִּינָ֣תְךָ יַֽאֲבֶר-נֵ֑ץ יִפְרֹ֖שׂ (כנפו) כְּנָפָ֣יו לְתֵימָֽן:</TF><p dir="rtl">
<span dir="rtl" class="inlineHeader" id="a29__Job, פרק לט, כז">כז</span>
<TF>אִם-עַל-פִּ֭יךָ יַגְבִּ֣יהַּ נָ֑שֶׁר וְ֝כִ֗י יָרִ֥ים קִנּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק לט, כח">כח</span>
<TF>סֶ֣לַע יִ֭שְׁכֹּן וְיִתְלֹנָ֑ן עַֽל-שֶׁן-סֶ֝֗לַע וּמְצוּדָֽה:</TF><p dir="rtl">
<span dir="rtl" class="inlineHeader" id="a29__Job, פרק לט, כט">כט</span>
<TF>מִשָּׁ֥ם חָֽפַר-אֹ֑כֶל לְ֝מֵרָח֗וֹק עֵינָ֥יו יַבִּֽיטוּ:</TF><p dir="rtl">
<span dir="rtl" class="inlineHeader" id="a29__Job, פרק לט, ל">ל</span>
<TF>(ואפרחו) וְאֶפְרֹחָ֥יו יְעַלְעוּ-דָ֑ם וּבַאֲשֶׁ֥ר חֲ֝לָלִ֗ים שָׁ֣ם הֽוּא:</TF><p dir="rtl">
<h3 dir="rtl" id="a29__Job, פרק מ">פרק-מ</h3><p dir="rtl">
<span dir="rtl" class="inlineHeader" id="a29__Job, פרק מ, א">א</span>
<TF>וַיַּ֖עַן יְהוָ֥ה אֶת-אִיּ֗וֹב וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק מ, ב">ב</span>
<TF>הֲ֭רֹב עִם-שַׁדַּ֣י יִסּ֑וֹר מוֹכִ֖יחַ אֱל֣וֹהַּ יַעֲנֶֽנָּה:</TF><p dir="rtl">
<span dir="rtl" class="inlineHeader" id="a29__Job, פרק מ, ג">ג</span>
<TF>וַיַּ֖עַן אִיּ֥וֹב אֶת-יְהוָ֗ה וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק מ, ד">ד</span>
<TF>הֵ֣ן קַ֭לֹּתִי מָ֣ה אֲשִׁיבֶ֑ךָּ יָ֝דִ֗י שַׂ֣מְתִּי לְמוֹ-פִֽי:</TF><p dir="rtl">
<span dir="rtl" class="inlineHeader" id="a29__Job, פרק מ, ה">ה</span>
<TF>אַחַ֣ת דִּ֭בַּרְתִּי וְלֹ֣א אֶֽעֱנֶ֑ה וּ֝שְׁתַּ֗יִם וְלֹ֣א אוֹסִֽיף:</TF><p dir="rtl">
<span dir="rtl" class="inlineHeader" id="a29__Job, פרק מ, ו">ו</span>
<TF>וַיַּֽעַן-יְהוָ֣ה אֶת-אִ֭יּוֹב (מן) (סערה) מִ֥ן | סְעָרָ֗ה וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק מ, ז">ז</span>
<TF>אֱזָר-נָ֣א כְגֶ֣בֶר חֲלָצֶ֑יךָ אֶ֝שְׁאָלְךָ֗ וְהוֹדִיעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק מ, ח">ח</span>
<TF>הַ֭אַף תָּפֵ֣ר מִשְׁפָּטִ֑י תַּ֝רְשִׁיעֵ֗נִי לְמַ֣עַן תִּצְדָּֽק:</TF><p dir="rtl">
<span dir="rtl" class="inlineHeader" id="a29__Job, פרק מ, ט">ט</span>
<TF>וְאִם-זְר֖וֹעַ כָּאֵ֥ל | לָ֑ךְ וּ֝בְק֗וֹל כָּמֹ֥הוּ תַרְעֵֽם:</TF><p dir="rtl">
<span dir="rtl" class="inlineHeader" id="a29__Job, פרק מ, י">י</span>
<TF>עֲדֵ֥ה נָ֣א גָֽא֣וֹן וָגֹ֑בַהּ וְה֖וֹד וְהָדָ֣ר תִּלְבָּֽשׁ:</TF><p dir="rtl">
<span dir="rtl" class="inlineHeader" id="a29__Job, פרק מ, יא">יא</span>
<TF>הָ֭פֵץ עֶבְר֣וֹת אַפֶּ֑ךָ וּרְאֵ֥ה כָל-גֵּ֝אֶ֗ה וְהַשְׁפִּילֵֽהוּ:</TF><p dir="rtl">
<span dir="rtl" class="inlineHeader" id="a29__Job, פרק מ, יב">יב</span>
<TF>רְאֵ֣ה כָל-גֵּ֭אֶה הַכְנִיעֵ֑הוּ וַהֲדֹ֖ךְ רְשָׁעִ֣ים תַּחְתָּֽם:</TF><p dir="rtl">
<span dir="rtl" class="inlineHeader" id="a29__Job, פרק מ, יג">יג</span>
<TF>טָמְנֵ֣ם בֶּעָפָ֣ר יָ֑חַד פְּ֝נֵיהֶ֗ם חֲבֹ֣שׁ בַּטָּמֽוּן:</TF><p dir="rtl">
<span dir="rtl" class="inlineHeader" id="a29__Job, פרק מ, יד">יד</span>
<TF>וְגַם-אֲנִ֥י אוֹדֶ֑ךָּ כִּֽי-תוֹשִׁ֖עַ לְךָ֣ יְמִינֶֽךָ:</TF><p dir="rtl">
<span dir="rtl" class="inlineHeader" id="a29__Job, פרק מ, טו">טו</span>
<TF>הִנֵּה-נָ֣א בְ֭הֵמוֹת אֲשֶׁר-עָשִׂ֣יתִי עִמָּ֑ךְ חָ֝צִ֗יר כַּבָּקָ֥ר יֹאכֵֽל:</TF><p dir="rtl">
<span dir="rtl" class="inlineHeader" id="a29__Job, פרק מ, טז">טז</span>
<TF>הִנֵּה-נָ֣א כֹח֣וֹ בְמָתְנָ֑יו וְ֝אֹנ֗וֹ בִּשְׁרִירֵ֥י בִטְנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק מ, יז">יז</span>
<TF>יַחְפֹּ֣ץ זְנָב֣וֹ כְמוֹ-אָ֑רֶז גִּידֵ֖י (פחדו) פַחֲדָ֣יו יְשֹׂרָֽגוּ:</TF><p dir="rtl">
<span dir="rtl" class="inlineHeader" id="a29__Job, פרק מ, יח">יח</span>
<TF>עֲ֭צָמָיו אֲפִיקֵ֣י נְחוּשָׁ֑ה גְּ֝רָמָ֗יו כִּמְטִ֥יל בַּרְזֶֽל:</TF><p dir="rtl">
<span dir="rtl" class="inlineHeader" id="a29__Job, פרק מ, יט">יט</span>
<TF>ה֖וּא רֵאשִׁ֣ית דַּרְכֵי-אֵ֑ל הָ֝עֹשׂוֹ יַגֵּ֥שׁ חַרְבּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק מ, כ">כ</span>
<TF>כִּֽי-ב֭וּל הָרִ֣ים יִשְׂאוּ-ל֑וֹ וְֽכָל-חַיַּ֥ת הַ֝שָּׂדֶ֗ה יְשַֽׂחֲקוּ-שָֽׁם:</TF><p dir="rtl">
<span dir="rtl" class="inlineHeader" id="a29__Job, פרק מ, כא">כא</span>
<TF>תַּֽחַת-צֶאֱלִ֥ים יִשְׁכָּ֑ב בְּסֵ֖תֶר קָנֶ֣ה וּבִצָּֽה:</TF><p dir="rtl">
<span dir="rtl" class="inlineHeader" id="a29__Job, פרק מ, כב">כב</span>
<TF>יְסֻכֻּ֣הוּ צֶאֱלִ֣ים צִֽלֲל֑וֹ יְ֝סֻבּ֗וּהוּ עַרְבֵי-נָֽחַל:</TF><p dir="rtl">
<span dir="rtl" class="inlineHeader" id="a29__Job, פרק מ, כג">כג</span>
<TF>הֵ֤ן יַעֲשֹׁ֣ק נָ֭הָר לֹ֣א יַחְפּ֑וֹז יִבְטַ֓ח | כִּֽי-יָגִ֖יחַ יַרְדֵּ֣ן אֶל-פִּֽיהוּ:</TF><p dir="rtl">
<span dir="rtl" class="inlineHeader" id="a29__Job, פרק מ, כד">כד</span>
<TF>בְּעֵינָ֥יו יִקָּחֶ֑נּוּ בְּ֝מֽוֹקְשִׁ֗ים יִנְקָב-אָֽף:</TF><p dir="rtl">
<span dir="rtl" class="inlineHeader" id="a29__Job, פרק מ, כה">כה</span>
<TF>תִּמְשֹׁ֣ךְ לִוְיָתָ֣ן בְּחַכָּ֑ה וּ֝בְחֶ֗בֶל תַּשְׁקִ֥יעַ לְשֹׁנֽוֹ:</TF><p dir="rtl">
<span dir="rtl" class="inlineHeader" id="a29__Job, פרק מ, כו">כו</span>
<TF>הֲתָשִׂ֣ים אַגְמ֣וֹן בְּאַפּ֑וֹ וּ֝בְח֗וֹחַ תִּקּ֥וֹב לֶֽחֱיוֹ:</TF><p dir="rtl">
<span dir="rtl" class="inlineHeader" id="a29__Job, פרק מ, כז">כז</span>
<TF>הֲיַרְבֶּ֣ה אֵ֭לֶיךָ תַּחֲנוּנִ֑ים אִם-יְדַבֵּ֖ר אֵלֶ֣יךָ רַכּֽוֹת:</TF><p dir="rtl">
<span dir="rtl" class="inlineHeader" id="a29__Job, פרק מ, כח">כח</span>
<TF>הֲיִכְרֹ֣ת בְּרִ֣ית עִמָּ֑ךְ תִּ֝קָּחֶ֗נּוּ לְעֶ֣בֶד עוֹלָֽם:</TF><p dir="rtl">
<span dir="rtl" class="inlineHeader" id="a29__Job, פרק מ, כט">כט</span>
<TF>הַֽתְשַׂחֶק-בּ֖וֹ כַּצִּפּ֑וֹר וְ֝תִקְשְׁרֶ֗נּוּ לְנַעֲרוֹתֶֽיךָ:</TF><p dir="rtl">
<span dir="rtl" class="inlineHeader" id="a29__Job, פרק מ, ל">ל</span>
<TF>יִכְר֣וּ עָ֭לָיו חַבָּרִ֑ים יֶ֝חֱצ֗וּהוּ בֵּ֣ין כְּֽנַעֲנִֽים:</TF><p dir="rtl">
<span dir="rtl" class="inlineHeader" id="a29__Job, פרק מ, לא">לא</span>
<TF>הַֽתְמַלֵּ֣א בְשֻׂכּ֣וֹת עוֹר֑וֹ וּבְצִלְצַ֖ל דָּגִ֣ים רֹאשֽׁוֹ:</TF><p dir="rtl">
<span dir="rtl" class="inlineHeader" id="a29__Job, פרק מ, לב">לב</span>
<TF>שִׂים-עָלָ֥יו כַּפֶּ֑ךָ זְכֹ֥ר מִ֝לְחָמָ֗ה אַל-תּוֹסַֽף:</TF><p dir="rtl">
<h3 dir="rtl" id="a29__Job, פרק מא">פרק-מא</h3><p dir="rtl">
<span dir="rtl" class="inlineHeader" id="a29__Job, פרק מא, א">א</span>
<TF>הֵן-תֹּחַלְתּ֥וֹ נִכְזָ֑בָה הֲגַ֖ם אֶל-מַרְאָ֣יו יֻטָֽל:</TF><p dir="rtl">
<span dir="rtl" class="inlineHeader" id="a29__Job, פרק מא, ב">ב</span>
<TF>לֹֽא-אַ֭כְזָר כִּ֣י יְעוּרֶ֑נּוּ וּמִ֥י ה֝֗וּא לְפָנַ֥י יִתְיַצָּֽב:</TF><p dir="rtl">
<span dir="rtl" class="inlineHeader" id="a29__Job, פרק מא, ג">ג</span>
<TF>מִ֣י הִ֭קְדִּימַנִי וַאֲשַׁלֵּ֑ם תַּ֖חַת כָּל-הַשָּׁמַ֣יִם לִי-הֽוּא:</TF><p dir="rtl">
<span dir="rtl" class="inlineHeader" id="a29__Job, פרק מא, ד">ד</span>
<TF>(לא)-לֽוֹ-אַחֲרִ֥ישׁ בַּדָּ֑יו וּדְבַר-גְּ֝בוּר֗וֹת וְחִ֣ין עֶרְכּֽוֹ:</TF><p dir="rtl">
<span dir="rtl" class="inlineHeader" id="a29__Job, פרק מא, ה">ה</span>
<TF>מִֽי-גִ֭לָּה פְּנֵ֣י לְבוּשׁ֑וֹ בְּכֶ֥פֶל רִ֝סְנ֗וֹ מִ֣י יָבֽוֹא:</TF><p dir="rtl">
<span dir="rtl" class="inlineHeader" id="a29__Job, פרק מא, ו">ו</span>
<TF>דַּלְתֵ֣י פָ֭נָיו מִ֣י פִתֵּ֑חַ סְבִיב֖וֹת שִׁנָּ֣יו אֵימָֽה:</TF><p dir="rtl">
<span dir="rtl" class="inlineHeader" id="a29__Job, פרק מא, ז">ז</span>
<TF>גַּ֭אֲוָה אֲפִיקֵ֣י מָֽגִנִּ֑ים סָ֝ג֗וּר חוֹתָ֥ם צָֽר:</TF><p dir="rtl">
<span dir="rtl" class="inlineHeader" id="a29__Job, פרק מא, ח">ח</span>
<TF>אֶחָ֣ד בְּאֶחָ֣ד יִגַּ֑שׁוּ וְ֝ר֗וּחַ לֹא-יָב֥וֹא בֵֽינֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק מא, ט">ט</span>
<TF>אִישׁ-בְּאָחִ֥יהוּ יְדֻבָּ֑קוּ יִ֝תְלַכְּד֗וּ וְלֹ֣א יִתְפָּרָֽדוּ:</TF><p dir="rtl">
<span dir="rtl" class="inlineHeader" id="a29__Job, פרק מא, י">י</span>
<TF>עֲֽ֭טִישֹׁתָיו תָּ֣הֶל א֑וֹר וְ֝עֵינָ֗יו כְּעַפְעַפֵּי-שָֽׁחַר:</TF><p dir="rtl">
<span dir="rtl" class="inlineHeader" id="a29__Job, פרק מא, יא">יא</span>
<TF>מִ֭פִּיו לַפִּידִ֣ים יַהֲלֹ֑כוּ כִּיד֥וֹדֵי אֵ֝֗שׁ יִתְמַלָּֽטוּ:</TF><p dir="rtl">
<span dir="rtl" class="inlineHeader" id="a29__Job, פרק מא, יב">יב</span>
<TF>מִ֭נְּחִירָיו יֵצֵ֣א עָשָׁ֑ן כְּד֖וּד נָפ֣וּחַ וְאַגְמֹֽן:</TF><p dir="rtl">
<span dir="rtl" class="inlineHeader" id="a29__Job, פרק מא, יג">יג</span>
<TF>נַ֭פְשׁוֹ גֶּחָלִ֣ים תְּלַהֵ֑ט וְ֝לַ֗הַב מִפִּ֥יו יֵצֵֽא:</TF><p dir="rtl">
<span dir="rtl" class="inlineHeader" id="a29__Job, פרק מא, יד">יד</span>
<TF>בְּֽ֭צַוָּארוֹ יָלִ֣ין עֹ֑ז וּ֝לְפָנָ֗יו תָּד֥וּץ דְּאָבָֽה:</TF><p dir="rtl">
<span dir="rtl" class="inlineHeader" id="a29__Job, פרק מא, טו">טו</span>
<TF>מַפְּלֵ֣י בְשָׂר֣וֹ דָבֵ֑קוּ יָצ֥וּק עָ֝לָ֗יו בַּל-יִמּֽוֹט:</TF><p dir="rtl">
<span dir="rtl" class="inlineHeader" id="a29__Job, פרק מא, טז">טז</span>
<TF>לִ֭בּוֹ יָצ֣וּק כְּמוֹ-אָ֑בֶן וְ֝יָצ֗וּק כְּפֶ֣לַח תַּחְתִּֽית:</TF><p dir="rtl">
<span dir="rtl" class="inlineHeader" id="a29__Job, פרק מא, יז">יז</span>
<TF>מִ֭שֵּׂתוֹ יָג֣וּרוּ אֵלִ֑ים מִ֝שְּׁבָרִ֗ים יִתְחַטָּֽאוּ:</TF><p dir="rtl">
<span dir="rtl" class="inlineHeader" id="a29__Job, פרק מא, יח">יח</span>
<TF>מַשִּׂיגֵ֣הוּ חֶ֭רֶב בְּלִ֣י תָק֑וּם חֲנִ֖ית מַסָּ֣ע וְשִׁרְיָֽה:</TF><p dir="rtl">
<span dir="rtl" class="inlineHeader" id="a29__Job, פרק מא, יט">יט</span>
<TF>יַחְשֹׁ֣ב לְתֶ֣בֶן בַּרְזֶ֑ל לְעֵ֖ץ רִקָּב֣וֹן נְחוּשָֽׁה:</TF><p dir="rtl">
<span dir="rtl" class="inlineHeader" id="a29__Job, פרק מא, כ">כ</span>
<TF>לֹֽא-יַבְרִיחֶ֥נּוּ בֶן-קָ֑שֶׁת לְ֝קַ֗שׁ נֶהְפְּכוּ-ל֥וֹ אַבְנֵי-קָֽלַע:</TF><p dir="rtl">
<span dir="rtl" class="inlineHeader" id="a29__Job, פרק מא, כא">כא</span>
<TF>כְּ֭קַשׁ נֶחְשְׁב֣וּ תוֹתָ֑ח וְ֝יִשְׂחַ֗ק לְרַ֣עַשׁ כִּידֽוֹן:</TF><p dir="rtl">
<span dir="rtl" class="inlineHeader" id="a29__Job, פרק מא, כב">כב</span>
<TF>תַּ֭חְתָּיו חַדּ֣וּדֵי חָ֑רֶשׂ יִרְפַּ֖ד חָר֣וּץ עֲלֵי-טִֽיט:</TF><p dir="rtl">
<span dir="rtl" class="inlineHeader" id="a29__Job, פרק מא, כג">כג</span>
<TF>יַרְתִּ֣יחַ כַּסִּ֣יר מְצוּלָ֑ה יָ֝֗ם יָשִׂ֥ים כַּמֶּרְקָחָֽה:</TF><p dir="rtl">
<span dir="rtl" class="inlineHeader" id="a29__Job, פרק מא, כד">כד</span>
<TF>אַ֭חֲרָיו יָאִ֣יר נָתִ֑יב יַחְשֹׁ֖ב תְּה֣וֹם לְשֵׂיבָֽה:</TF><p dir="rtl">
<span dir="rtl" class="inlineHeader" id="a29__Job, פרק מא, כה">כה</span>
<TF>אֵֽין-עַל-עָפָ֥ר מָשְׁל֑וֹ הֶ֝עָשׂ֗וּ לִבְלִי-חָֽת:</TF><p dir="rtl">
<span dir="rtl" class="inlineHeader" id="a29__Job, פרק מא, כו">כו</span>
<TF>אֵֽת-כָּל-גָּבֹ֥הַּ יִרְאֶ֑ה ה֝֗וּא מֶ֣לֶךְ עַל-כָּל-בְּנֵי-שָֽׁחַץ:</TF><p dir="rtl">
<h3 dir="rtl" id="a29__Job, פרק מב">פרק-מב</h3><p dir="rtl">
<span dir="rtl" class="inlineHeader" id="a29__Job, פרק מב, א">א</span>
<TF>וַיַּ֖עַן אִיּ֥וֹב אֶת-יְהוָ֗ה וַיֹּאמַֽר:</TF><p dir="rtl">
<span dir="rtl" class="inlineHeader" id="a29__Job, פרק מב, ב">ב</span>
<TF>(ידעת) יָ֭דַעְתִּי כִּי-כֹ֣ל תּוּכָ֑ל וְלֹא-יִבָּצֵ֖ר מִמְּךָ֣ מְזִמָּֽה:</TF><p dir="rtl">
<span dir="rtl" class="inlineHeader" id="a29__Job, פרק מב, ג">ג</span>
<TF>מִ֤י זֶ֙ה | מַעְלִ֥ים עֵצָ֗ה בְּֽלִ֫י דָ֥עַת לָכֵ֣ן הִ֭גַּדְתִּי וְלֹ֣א אָבִ֑ין נִפְלָא֥וֹת מִ֝מֶּ֗נִּי וְלֹ֣א אֵדָֽע:</TF><p dir="rtl">
<span dir="rtl" class="inlineHeader" id="a29__Job, פרק מב, ד">ד</span>
<TF>שְֽׁמַֽע-נָ֭א וְאָנֹכִ֣י אֲדַבֵּ֑ר אֶ֝שְׁאָלְךָ֗ וְהוֹדִיעֵֽנִי:</TF><p dir="rtl">
<span dir="rtl" class="inlineHeader" id="a29__Job, פרק מב, ה">ה</span>
<TF>לְשֵֽׁמַע-אֹ֥זֶן שְׁמַעְתִּ֑יךָ וְ֝עַתָּ֗ה עֵינִ֥י רָאָֽתְךָ:</TF><p dir="rtl">
<span dir="rtl" class="inlineHeader" id="a29__Job, פרק מב, ו">ו</span>
<TF>עַל-כֵּ֭ן אֶמְאַ֣ס וְנִחַ֑מְתִּי עַל-עָפָ֥ר וָאֵֽפֶר:</TF><p dir="rtl">
<span dir="rtl" class="inlineHeader" id="a29__Job, פרק מב, ז">ז</span>
<TF>וַיְהִ֗י אַחַ֙ר דִּבֶּ֧ר יְהוָ֛ה אֶת-הַדְּבָרִ֥ים הָאֵ֖לֶּה אֶל-אִיּ֑וֹב וַיֹּ֙אמֶר יְהוָ֜ה אֶל-אֱלִיפַ֣ז הַתֵּֽימָנִ֗י חָרָ֙ה אַפִּ֤י בְךָ֙ וּבִשְׁנֵ֣י רֵעֶ֔יךָ כִּ֠י לֹ֣א דִבַּרְתֶּ֥ם אֵלַ֛י נְכוֹנָ֖ה כְּעַבְדִּ֥י אִיּֽוֹב:</TF><p dir="rtl">
<span dir="rtl" class="inlineHeader" id="a29__Job, פרק מב, ח">ח</span>
<TF>וְעַתָּ֡ה קְחֽוּ-לָכֶ֣ם שִׁבְעָֽה-פָרִים֩ וְשִׁבְעָ֙ה אֵילִ֜ים וּלְכ֣וּ | אֶל-עַבְדִּ֣י אִיּ֗וֹב וְהַעֲלִיתֶ֤ם עוֹלָה֙ בַּֽעַדְכֶ֔ם וְאִיּ֣וֹב עַבְדִּ֔י יִתְפַּלֵּ֖ל עֲלֵיכֶ֑ם כִּ֧י אִם-פָּנָ֣יו אֶשָּׂ֗א לְבִלְתִּ֞י עֲשׂ֤וֹת עִמָּכֶם֙ נְבָלָ֔ה כִּ֠י לֹ֣א דִבַּרְתֶּ֥ם אֵלַ֛י נְכוֹנָ֖ה כְּעַבְדִּ֥י אִיּֽוֹב:</TF><p dir="rtl">
<span dir="rtl" class="inlineHeader" id="a29__Job, פרק מב, ט">ט</span>
<TF>וַיֵּלְכוּ֩ אֱלִיפַ֙ז הַתֵּֽימָנִ֜י וּבִלְדַּ֣ד הַשּׁוּחִ֗י צֹפַר֙ הַנַּ֣עֲמָתִ֔י וַֽיַּעֲשׂ֔וּ כַּאֲשֶׁ֛ר דִּבֶּ֥ר אֲלֵיהֶ֖ם יְהוָ֑ה וַיִּשָּׂ֥א יְהוָ֖ה אֶת-פְּנֵ֥י אִיּֽוֹב:</TF><p dir="rtl">
<span dir="rtl" class="inlineHeader" id="a29__Job, פרק מב, י">י</span>
<TF>וַֽיהוָ֗ה שָׁ֚ב אֶת-(שבית) שְׁב֣וּת אִיּ֔וֹב בְּהִֽתְפַּֽלְל֖וֹ בְּעַ֣ד רֵעֵ֑הוּ וַ֧יֹּסֶף יְהוָ֛ה אֶת-כָּל-אֲשֶׁ֥ר לְאִיּ֖וֹב לְמִשְׁנֶֽה:</TF><p dir="rtl">
<span dir="rtl" class="inlineHeader" id="a29__Job, פרק מב, יא">יא</span>
<TF>וַיָּבֹ֣אוּ אֵ֠לָיו כָּל-אֶחָ֙יו וְכָל-(אחיתיו) אַחְיוֹתָ֜יו וְכָל-יֹדְעָ֣יו לְפָנִ֗ים וַיֹּאכְל֙וּ עִמּ֣וֹ לֶחֶם֮ בְּבֵיתוֹ֒ וַיָּנֻ֤דוּ לוֹ֙ וַיְנַחֲמ֣וּ אֹת֔וֹ עַ֚ל כָּל-הָ֣רָעָ֔ה אֲשֶׁר-הֵבִ֥יא יְהוָ֖ה עָלָ֑יו וַיִּתְּנוּ-ל֗וֹ אִ֚ישׁ קְשִׂיטָ֣ה אֶחָ֔ת וְאִ֕ישׁ נֶ֥זֶם זָהָ֖ב אֶחָֽד:</TF><p dir="rtl">
<span dir="rtl" class="inlineHeader" id="a29__Job, פרק מב, יב">יב</span>
<TF>וַֽיהוָ֗ה בֵּרַ֛ךְ אֶת-אַחֲרִ֥ית אִיּ֖וֹב מֵרֵאשִׁת֑וֹ וַֽיְהִי-ל֡וֹ אַרְבָּעָה֩ עָשָׂ֙ר אֶ֜לֶף צֹ֗אן וְשֵׁ֤שֶׁת אֲלָפִים֙ גְּמַלִּ֔ים וְאֶֽלֶף-צֶ֥מֶד בָּקָ֖ר וְאֶ֥לֶף אֲתוֹנֽוֹת:</TF><p dir="rtl">
<span dir="rtl" class="inlineHeader" id="a29__Job, פרק מב, יג">יג</span>
<TF>וַֽיְהִי-ל֛וֹ שִׁבְעָ֥נָה בָנִ֖ים וְשָׁל֥וֹשׁ בָּנֽוֹת:</TF><p dir="rtl">
<span dir="rtl" class="inlineHeader" id="a29__Job, פרק מב, יד">יד</span>
<TF>וַיִּקְרָ֤א שֵׁם-הָֽאַחַת֙ יְמִימָ֔ה וְשֵׁ֥ם הַשֵּׁנִ֖ית קְצִיעָ֑ה וְשֵׁ֥ם הַשְּׁלִישִׁ֖ית קֶ֥רֶן הַפּֽוּךְ:</TF><p dir="rtl">
<span dir="rtl" class="inlineHeader" id="a29__Job, פרק מב, טו">טו</span>
<TF>וְלֹ֙א נִמְצָ֜א נָשִׁ֥ים יָפ֛וֹת כִּבְנ֥וֹת אִיּ֖וֹב בְּכָל-הָאָ֑רֶץ וַיִּתֵּ֙ן לָהֶ֧ם אֲבִיהֶ֛ם נַחֲלָ֖ה בְּת֥וֹךְ אֲחֵיהֶֽם:</TF><p dir="rtl">
<span dir="rtl" class="inlineHeader" id="a29__Job, פרק מב, טז">טז</span>
<TF>וַיְחִ֤י אִיּוֹב֙ אַֽחֲרֵי-זֹ֔את מֵאָ֥ה וְאַרְבָּעִ֖ים שָׁנָ֑ה (וירא) וַיִּרְאֶ֗ה אֶת-בָּנָיו֙ וְאֶת-בְּנֵ֣י בָנָ֔יו אַרְבָּעָ֖ה דֹּרֽוֹת:</TF><p dir="rtl">
<span dir="rtl" class="inlineHeader" id="a29__Job, פרק מב, יז">יז</span>
<TF>וַיָּ֣מָת אִיּ֔וֹב זָקֵ֖ן וּשְׂבַ֥ע יָמִֽים:</TF> <B>(פפפ)</B><p dir="rtl">
