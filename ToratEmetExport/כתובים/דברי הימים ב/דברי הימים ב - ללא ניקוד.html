
<h3 dir="rtl" id="b39_Chronicles_2, פרק א">פרק-א</h3><p dir="rtl">
<span dir="rtl" class="inlineHeader" id="b39_Chronicles_2, פרק א, א">א</span>
ויתחזק שלמה בן דויד על מלכותו ויהוה אלהיו עמו ויגדלהו למעלה:<p dir="rtl">
<span dir="rtl" class="inlineHeader" id="b39_Chronicles_2, פרק א, ב">ב</span>
ויאמר שלמה לכל ישראל לשרי האלפים והמאות ולשפטים ולכל נשיא לכל ישראל ראשי האבות:<p dir="rtl">
<span dir="rtl" class="inlineHeader" id="b39_Chronicles_2, פרק א, ג">ג</span>
וילכו שלמה וכל הקהל עמו לבמה אשר בגבעון כי שם היה אהל מועד האלהים אשר עשה משה עבד יהוה במדבר:<p dir="rtl">
<span dir="rtl" class="inlineHeader" id="b39_Chronicles_2, פרק א, ד">ד</span>
אבל ארון האלהים העלה דויד מקרית יערים בהכין לו דויד כי נטה לו אהל בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק א, ה">ה</span>
ומזבח הנחשת אשר עשה בצלאל בן אורי בן חור שם לפני משכן יהוה וידרשהו שלמה והקהל:<p dir="rtl">
<span dir="rtl" class="inlineHeader" id="b39_Chronicles_2, פרק א, ו">ו</span>
ויעל שלמה שם על מזבח הנחשת לפני יהוה אשר לאהל מועד ויעל עליו עלות אלף:<p dir="rtl">
<span dir="rtl" class="inlineHeader" id="b39_Chronicles_2, פרק א, ז">ז</span>
בלילה ההוא נראה אלהים לשלמה ויאמר לו שאל מה אתן לך:<p dir="rtl">
<span dir="rtl" class="inlineHeader" id="b39_Chronicles_2, פרק א, ח">ח</span>
ויאמר שלמה לאלהים אתה עשית עם דויד אבי חסד גדול והמלכתני תחתיו:<p dir="rtl">
<span dir="rtl" class="inlineHeader" id="b39_Chronicles_2, פרק א, ט">ט</span>
עתה יהוה אלהים יאמן דברך עם דויד אבי כי אתה המלכתני על עם רב כעפר הארץ:<p dir="rtl">
<span dir="rtl" class="inlineHeader" id="b39_Chronicles_2, פרק א, י">י</span>
עתה חכמה ומדע תן לי ואצאה לפני העם הזה ואבואה כי מי ישפט את עמך הזה הגדול: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק א, יא">יא</span>
ויאמר אלהים לשלמה יען אשר היתה זאת עם לבבך ולא שאלת עשר נכסים וכבוד ואת נפש שנאיך וגם ימים רבים לא שאלת ותשאל לך חכמה ומדע אשר תשפוט את עמי אשר המלכתיך עליו:<p dir="rtl">
<span dir="rtl" class="inlineHeader" id="b39_Chronicles_2, פרק א, יב">יב</span>
החכמה והמדע נתון לך ועשר ונכסים וכבוד אתן לך אשר לא היה כן למלכים אשר לפניך ואחריך לא יהיה כן:<p dir="rtl">
<span dir="rtl" class="inlineHeader" id="b39_Chronicles_2, פרק א, יג">יג</span>
ויבא שלמה לבמה אשר בגבעון ירושלם מלפני אהל מועד וימלך על ישראל: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק א, יד">יד</span>
ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים ויניחם בערי הרכב ועם המלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק א, טו">טו</span>
ויתן המלך את הכסף ואת הזהב בירושלם כאבנים ואת הארזים נתן כשקמים אשר בשפלה לרב:<p dir="rtl">
<span dir="rtl" class="inlineHeader" id="b39_Chronicles_2, פרק א, טז">טז</span>
ומוצא הסוסים אשר לשלמה ממצרים ומקוא סחרי המלך מקוא יקחו במחיר:<p dir="rtl">
<span dir="rtl" class="inlineHeader" id="b39_Chronicles_2, פרק א, יז">יז</span>
ויעלו ויוציאו ממצרים מרכבה בשש מאות כסף וסוס בחמשים ומאה וכן לכל מלכי החתים ומלכי ארם בידם יוציאו:<p dir="rtl">
<span dir="rtl" class="inlineHeader" id="b39_Chronicles_2, פרק א, יח">יח</span>
ויאמר שלמה לבנות בית לשם יהוה ובית למלכותו:<p dir="rtl">
<h3 dir="rtl" id="b39_Chronicles_2, פרק ב">פרק-ב</h3><p dir="rtl">
<span dir="rtl" class="inlineHeader" id="b39_Chronicles_2, פרק ב, א">א</span>
ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ב, ב">ב</span>
וישלח שלמה אל חורם מלך צר לאמר כאשר עשית עם דויד אבי ותשלח לו ארזים לבנות לו בית לשבת בו:<p dir="rtl">
<span dir="rtl" class="inlineHeader" id="b39_Chronicles_2, פרק ב, ג">ג</span>
הנה אני בונה בית לשם יהוה אלהי להקדיש לו להקטיר לפניו קטרת סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו לעולם זאת על ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ב, ד">ד</span>
והבית אשר אני בונה גדול כי גדול אלהינו מכל האלהים:<p dir="rtl">
<span dir="rtl" class="inlineHeader" id="b39_Chronicles_2, פרק ב, ה">ה</span>
ומי יעצר כח לבנות לו בית כי השמים ושמי השמים לא יכלכלהו ומי אני אשר אבנה לו בית כי אם להקטיר לפניו:<p dir="rtl">
<span dir="rtl" class="inlineHeader" id="b39_Chronicles_2, פרק ב, ו">ו</span>
ועתה שלח לי איש חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים עם החכמים אשר עמי ביהודה ובירושלם אשר הכין דויד אבי:<p dir="rtl">
<span dir="rtl" class="inlineHeader" id="b39_Chronicles_2, פרק ב, ז">ז</span>
ושלח לי עצי ארזים ברושים ואלגומים מהלבנון כי אני ידעתי אשר עבדיך יודעים לכרות עצי לבנון והנה עבדי עם עבדיך:<p dir="rtl">
<span dir="rtl" class="inlineHeader" id="b39_Chronicles_2, פרק ב, ח">ח</span>
ולהכין לי עצים לרב כי הבית אשר אני בונה גדול והפלא:<p dir="rtl">
<span dir="rtl" class="inlineHeader" id="b39_Chronicles_2, פרק ב, ט">ט</span>
והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ב, י">י</span>
ויאמר חורם מלך צר בכתב וישלח אל שלמה באהבת יהוה את עמו נתנך עליהם מלך:<p dir="rtl">
<span dir="rtl" class="inlineHeader" id="b39_Chronicles_2, פרק ב, יא">יא</span>
ויאמר חורם ברוך יהוה אלהי ישראל אשר עשה את השמים ואת הארץ אשר נתן לדויד המלך בן חכם יודע שכל ובינה אשר יבנה בית ליהוה ובית למלכותו:<p dir="rtl">
<span dir="rtl" class="inlineHeader" id="b39_Chronicles_2, פרק ב, יב">יב</span>
ועתה שלחתי איש חכם יודע בינה לחורם אבי:<p dir="rtl">
<span dir="rtl" class="inlineHeader" id="b39_Chronicles_2, פרק ב, יג">יג</span>
בן אשה מן בנות דן ואביו איש צרי יודע לעשות בזהב ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל פתוח ולחשב כל מחשבת אשר ינתן לו עם חכמיך וחכמי אדני דויד אביך:<p dir="rtl">
<span dir="rtl" class="inlineHeader" id="b39_Chronicles_2, פרק ב, יד">יד</span>
ועתה החטים והשערים השמן והיין אשר אמר אדני ישלח לעבדיו:<p dir="rtl">
<span dir="rtl" class="inlineHeader" id="b39_Chronicles_2, פרק ב, טו">טו</span>
ואנחנו נכרת עצים מן הלבנון ככל צרכך ונביאם לך רפסדות על ים יפו ואתה תעלה אתם ירושלם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ב, טז">טז</span>
ויספר שלמה כל האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות:<p dir="rtl">
<span dir="rtl" class="inlineHeader" id="b39_Chronicles_2, פרק ב, יז">יז</span>
ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את העם:<p dir="rtl">
<h3 dir="rtl" id="b39_Chronicles_2, פרק ג">פרק-ג</h3><p dir="rtl">
<span dir="rtl" class="inlineHeader" id="b39_Chronicles_2, פרק ג, א">א</span>
ויחל שלמה לבנות את בית יהוה בירושלם בהר המוריה אשר נראה לדויד אביהו אשר הכין במקום דויד בגרן ארנן היבוסי:<p dir="rtl">
<span dir="rtl" class="inlineHeader" id="b39_Chronicles_2, פרק ג, ב">ב</span>
ויחל לבנות בחדש השני בשני בשנת ארבע למלכותו:<p dir="rtl">
<span dir="rtl" class="inlineHeader" id="b39_Chronicles_2, פרק ג, ג">ג</span>
ואלה הוסד שלמה לבנות את בית האלהים הארך אמות במדה הראשונה אמות ששים ורחב אמות עשרים:<p dir="rtl">
<span dir="rtl" class="inlineHeader" id="b39_Chronicles_2, פרק ג, ד">ד</span>
והאולם אשר על פני הארך על פני רחב הבית אמות עשרים והגבה מאה ועשרים ויצפהו מפנימה זהב טהור:<p dir="rtl">
<span dir="rtl" class="inlineHeader" id="b39_Chronicles_2, פרק ג, ה">ה</span>
ואת הבית הגדול חפה עץ ברושים ויחפהו זהב טוב ויעל עליו תמרים ושרשרות:<p dir="rtl">
<span dir="rtl" class="inlineHeader" id="b39_Chronicles_2, פרק ג, ו">ו</span>
ויצף את הבית אבן יקרה לתפארת והזהב זהב פרוים:<p dir="rtl">
<span dir="rtl" class="inlineHeader" id="b39_Chronicles_2, פרק ג, ז">ז</span>
ויחף את הבית הקרות הספים וקירותיו ודלתותיו זהב ופתח כרובים על הקירות: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ג, ח">ח</span>
ויעש את בית קדש הקדשים ארכו על פני רחב הבית אמות עשרים ורחבו אמות עשרים ויחפהו זהב טוב לככרים שש מאות:<p dir="rtl">
<span dir="rtl" class="inlineHeader" id="b39_Chronicles_2, פרק ג, ט">ט</span>
ומשקל למסמרות לשקלים חמשים זהב והעליות חפה זהב:<p dir="rtl">
<span dir="rtl" class="inlineHeader" id="b39_Chronicles_2, פרק ג, י">י</span>
ויעש בבית קדש הקדשים כרובים שנים מעשה צעצעים ויצפו אתם זהב:<p dir="rtl">
<span dir="rtl" class="inlineHeader" id="b39_Chronicles_2, פרק ג, יא">יא</span>
וכנפי הכרובים ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר:<p dir="rtl">
<span dir="rtl" class="inlineHeader" id="b39_Chronicles_2, פרק ג, יב">יב</span>
וכנף הכרוב האחד אמות חמש מגיע לקיר הבית והכנף האחרת אמות חמש דבקה לכנף הכרוב האחר:<p dir="rtl">
<span dir="rtl" class="inlineHeader" id="b39_Chronicles_2, פרק ג, יג">יג</span>
כנפי הכרובים האלה פרשים אמות עשרים והם עמדים על רגליהם ופניהם לבית: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ג, יד">יד</span>
ויעש את הפרכת תכלת וארגמן וכרמיל ובוץ ויעל עליו כרובים: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ג, טו">טו</span>
ויעש לפני הבית עמודים שנים אמות שלשים וחמש ארך והצפת אשר על ראשו אמות חמש: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ג, טז">טז</span>
ויעש שרשרות בדביר ויתן על ראש העמדים ויעש רמונים מאה ויתן בשרשרות:<p dir="rtl">
<span dir="rtl" class="inlineHeader" id="b39_Chronicles_2, פרק ג, יז">יז</span>
ויקם את העמודים על פני ההיכל אחד מימין ואחד מהשמאול ויקרא שם הימיני יכין ושם השמאלי בעז: <B>(ס)</B><p dir="rtl">
<h3 dir="rtl" id="b39_Chronicles_2, פרק ד">פרק-ד</h3><p dir="rtl">
<span dir="rtl" class="inlineHeader" id="b39_Chronicles_2, פרק ד, א">א</span>
ויעש מזבח נחשת עשרים אמה ארכו ועשרים אמה רחבו ועשר אמות קומתו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, ב">ב</span>
ויעש את הים מוצק עשר באמה משפתו אל שפתו עגול סביב וחמש באמה קומתו וקו שלשים באמה יסב אתו סביב:<p dir="rtl">
<span dir="rtl" class="inlineHeader" id="b39_Chronicles_2, פרק ד, ג">ג</span>
ודמות בקרים תחת לו סביב סביב סובבים אתו עשר באמה מקיפים את הים סביב שנים טורים הבקר יצוקים במצקתו:<p dir="rtl">
<span dir="rtl" class="inlineHeader" id="b39_Chronicles_2, פרק ד, ד">ד</span>
עומד על שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה:<p dir="rtl">
<span dir="rtl" class="inlineHeader" id="b39_Chronicles_2, פרק ד, ה">ה</span>
ועביו טפח ושפתו כמעשה שפת כוס פרח שושנה מחזיק בתים שלשת אלפים יכיל: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, ו">ו</span>
ויעש כיורים עשרה ויתן חמשה מימין וחמשה משמאול לרחצה בהם את מעשה העולה ידיחו בם והים לרחצה לכהנים בו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, ז">ז</span>
ויעש את מנרות הזהב עשר כמשפטם ויתן בהיכל חמש מימין וחמש משמאול: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, ח">ח</span>
ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, ט">ט</span>
ויעש חצר הכהנים והעזרה הגדולה ודלתות לעזרה ודלתותיהם צפה נחשת:<p dir="rtl">
<span dir="rtl" class="inlineHeader" id="b39_Chronicles_2, פרק ד, י">י</span>
ואת הים נתן מכתף הימנית קדמה ממול נגבה:<p dir="rtl">
<span dir="rtl" class="inlineHeader" id="b39_Chronicles_2, פרק ד, יא">יא</span>
ויעש חורם את הסירות ואת היעים ואת המזרקות ויכל חירם לעשות את המלאכה אשר עשה למלך שלמה בבית האלהים:<p dir="rtl">
<span dir="rtl" class="inlineHeader" id="b39_Chronicles_2, פרק ד, יב">יב</span>
עמודים שנים והגלות והכתרות על ראש העמודים שתים והשבכות שתים לכסות את שתי גלות הכתרות אשר על ראש העמודים:<p dir="rtl">
<span dir="rtl" class="inlineHeader" id="b39_Chronicles_2, פרק ד, יג">יג</span>
ואת הרמונים ארבע מאות לשתי השבכות שנים טורים רמונים לשבכה האחת לכסות את שתי גלות הכתרות אשר על פני העמודים:<p dir="rtl">
<span dir="rtl" class="inlineHeader" id="b39_Chronicles_2, פרק ד, יד">יד</span>
ואת המכנות עשה ואת הכירות עשה על המכנות:<p dir="rtl">
<span dir="rtl" class="inlineHeader" id="b39_Chronicles_2, פרק ד, טו">טו</span>
את הים אחד ואת הבקר שנים עשר תחתיו:<p dir="rtl">
<span dir="rtl" class="inlineHeader" id="b39_Chronicles_2, פרק ד, טז">טז</span>
ואת הסירות ואת היעים ואת המזלגות ואת כל כליהם עשה חורם אביו למלך שלמה לבית יהוה נחשת מרוק:<p dir="rtl">
<span dir="rtl" class="inlineHeader" id="b39_Chronicles_2, פרק ד, יז">יז</span>
בככר הירדן יצקם המלך בעבי האדמה בין סכות ובין צרדתה:<p dir="rtl">
<span dir="rtl" class="inlineHeader" id="b39_Chronicles_2, פרק ד, יח">יח</span>
ויעש שלמה כל הכלים האלה לרב מאד כי לא נחקר משקל הנחשת: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ד, יט">יט</span>
ויעש שלמה את כל הכלים אשר בית האלהים ואת מזבח הזהב ואת השלחנות ועליהם לחם הפנים:<p dir="rtl">
<span dir="rtl" class="inlineHeader" id="b39_Chronicles_2, פרק ד, כ">כ</span>
ואת המנרות ונרתיהם לבערם כמשפט לפני הדביר זהב סגור:<p dir="rtl">
<span dir="rtl" class="inlineHeader" id="b39_Chronicles_2, פרק ד, כא">כא</span>
והפרח והנרות והמלקחים זהב הוא מכלות זהב:<p dir="rtl">
<span dir="rtl" class="inlineHeader" id="b39_Chronicles_2, פרק ד, כב">כב</span>
והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל זהב:<p dir="rtl">
<h3 dir="rtl" id="b39_Chronicles_2, פרק ה">פרק-ה</h3><p dir="rtl">
<span dir="rtl" class="inlineHeader" id="b39_Chronicles_2, פרק ה, א">א</span>
 ותשלם כל המלאכה אשר עשה שלמה לבית יהוה <B>(ס)</B> ויבא שלמה את קדשי דויד אביו ואת הכסף ואת הזהב ואת כל הכלים נתן באצרות בית האלהים: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ה, ב">ב</span>
אז יקהיל שלמה את זקני ישראל ואת כל ראשי המטות נשיאי האבות לבני ישראל אל ירושלם להעלות את ארון ברית יהוה מעיר דויד היא ציון:<p dir="rtl">
<span dir="rtl" class="inlineHeader" id="b39_Chronicles_2, פרק ה, ג">ג</span>
ויקהלו אל המלך כל איש ישראל בחג הוא החדש השבעי:<p dir="rtl">
<span dir="rtl" class="inlineHeader" id="b39_Chronicles_2, פרק ה, ד">ד</span>
ויבאו כל זקני ישראל וישאו הלוים את הארון:<p dir="rtl">
<span dir="rtl" class="inlineHeader" id="b39_Chronicles_2, פרק ה, ה">ה</span>
ויעלו את הארון ואת אהל מועד ואת כל כלי הקדש אשר באהל העלו אתם הכהנים הלוים:<p dir="rtl">
<span dir="rtl" class="inlineHeader" id="b39_Chronicles_2, פרק ה, ו">ו</span>
והמלך שלמה וכל עדת ישראל הנועדים עליו לפני הארון מזבחים צאן ובקר אשר לא יספרו ולא ימנו מרב:<p dir="rtl">
<span dir="rtl" class="inlineHeader" id="b39_Chronicles_2, פרק ה, ז">ז</span>
ויביאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים:<p dir="rtl">
<span dir="rtl" class="inlineHeader" id="b39_Chronicles_2, פרק ה, ח">ח</span>
ויהיו הכרובים פרשים כנפים על מקום הארון ויכסו הכרובים על הארון ועל בדיו מלמעלה:<p dir="rtl">
<span dir="rtl" class="inlineHeader" id="b39_Chronicles_2, פרק ה, ט">ט</span>
ויאריכו הבדים ויראו ראשי הבדים מן הארון על פני הדביר ולא יראו החוצה ויהי שם עד היום הזה:<p dir="rtl">
<span dir="rtl" class="inlineHeader" id="b39_Chronicles_2, פרק ה, י">י</span>
אין בארון רק שני הלחות אשר נתן משה בחרב אשר כרת יהוה עם בני ישראל בצאתם ממצרים: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ה, יא">יא</span>
ויהי בצאת הכהנים מן הקדש כי כל הכהנים הנמצאים התקדשו אין לשמור למחלקות:<p dir="rtl">
<span dir="rtl" class="inlineHeader" id="b39_Chronicles_2, פרק ה, יב">יב</span>
והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים מחצררים בחצצרות:<p dir="rtl">
<span dir="rtl" class="inlineHeader" id="b39_Chronicles_2, פרק ה, יג">יג</span>
ויהי כאחד למחצצרים ולמשררים להשמיע קול אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא ענן בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק ה, יד">יד</span>
ולא יכלו הכהנים לעמוד לשרת מפני הענן כי מלא כבוד יהוה את בית האלהים: <B>(פ)</B><p dir="rtl">
<h3 dir="rtl" id="b39_Chronicles_2, פרק ו">פרק-ו</h3><p dir="rtl">
<span dir="rtl" class="inlineHeader" id="b39_Chronicles_2, פרק ו, א">א</span>
אז אמר שלמה יהוה אמר לשכון בערפל:<p dir="rtl">
<span dir="rtl" class="inlineHeader" id="b39_Chronicles_2, פרק ו, ב">ב</span>
ואני בניתי בית זבל לך ומכון לשבתך עולמים:<p dir="rtl">
<span dir="rtl" class="inlineHeader" id="b39_Chronicles_2, פרק ו, ג">ג</span>
ויסב המלך את פניו ויברך את כל קהל ישראל וכל קהל ישראל עומד:<p dir="rtl">
<span dir="rtl" class="inlineHeader" id="b39_Chronicles_2, פרק ו, ד">ד</span>
ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר:<p dir="rtl">
<span dir="rtl" class="inlineHeader" id="b39_Chronicles_2, פרק ו, ה">ה</span>
מן היום אשר הוצאתי את עמי מארץ מצרים לא בחרתי בעיר מכל שבטי ישראל לבנות בית להיות שמי שם ולא בחרתי באיש להיות נגיד על עמי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ו, ו">ו</span>
ואבחר בירושלם להיות שמי שם ואבחר בדויד להיות על עמי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ו, ז">ז</span>
ויהי עם לבב דויד אבי לבנות בית לשם יהוה אלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ו, ח">ח</span>
ויאמר יהוה אל דויד אבי יען אשר היה עם לבבך לבנות בית לשמי הטיבות כי היה עם לבבך:<p dir="rtl">
<span dir="rtl" class="inlineHeader" id="b39_Chronicles_2, פרק ו, ט">ט</span>
רק אתה לא תבנה הבית כי בנך היוצא מחלציך הוא יבנה הבית לשמי:<p dir="rtl">
<span dir="rtl" class="inlineHeader" id="b39_Chronicles_2, פרק ו, י">י</span>
ויקם יהוה את דברו אשר דבר ואקום תחת דויד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ו, יא">יא</span>
ואשים שם את הארון אשר שם ברית יהוה אשר כרת עם בני ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ו, יב">יב</span>
ויעמד לפני מזבח יהוה נגד כל קהל ישראל ויפרש כפיו:<p dir="rtl">
<span dir="rtl" class="inlineHeader" id="b39_Chronicles_2, פרק ו, יג">יג</span>
כי עשה שלמה כיור נחשת ויתנהו בתוך העזרה חמש אמות ארכו וחמש אמות רחבו ואמות שלוש קומתו ויעמד עליו ויברך על ברכיו נגד כל קהל ישראל ויפרש כפיו השמימה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, יד">יד</span>
 ויאמר <B>(פ)</B> יהוה אלהי ישראל אין כמוך אלהים בשמים ובארץ שמר הברית והחסד לעבדיך ההלכים לפניך בכל לבם:<p dir="rtl">
<span dir="rtl" class="inlineHeader" id="b39_Chronicles_2, פרק ו, טו">טו</span>
אשר שמרת לעבדך דויד אבי את אשר דברת לו ותדבר בפיך ובידך מלאת כיום הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, טז">טז</span>
ועתה יהוה אלהי ישראל שמר לעבדך דויד אבי את אשר דברת לו לאמר לא יכרת לך איש מלפני יושב על כסא ישראל רק אם ישמרו בניך את דרכם ללכת בתורתי כאשר הלכת לפני:<p dir="rtl">
<span dir="rtl" class="inlineHeader" id="b39_Chronicles_2, פרק ו, יז">יז</span>
ועתה יהוה אלהי ישראל יאמן דברך אשר דברת לעבדך לדויד:<p dir="rtl">
<span dir="rtl" class="inlineHeader" id="b39_Chronicles_2, פרק ו, יח">יח</span>
כי האמנם ישב אלהים את האדם על הארץ הנה שמים ושמי השמים לא יכלכלוך אף כי הבית הזה אשר בניתי:<p dir="rtl">
<span dir="rtl" class="inlineHeader" id="b39_Chronicles_2, פרק ו, יט">יט</span>
ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך:<p dir="rtl">
<span dir="rtl" class="inlineHeader" id="b39_Chronicles_2, פרק ו, כ">כ</span>
להיות עיניך פתחות אל הבית הזה יומם ולילה אל המקום אשר אמרת לשום שמך שם לשמוע אל התפלה אשר יתפלל עבדך אל המקום הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, כא">כא</span>
ושמעת אל תחנוני עבדך ועמך ישראל אשר יתפללו אל המקום הזה ואתה תשמע ממקום שבתך מן השמים ושמעת וסלחת:<p dir="rtl">
<span dir="rtl" class="inlineHeader" id="b39_Chronicles_2, פרק ו, כב">כב</span>
אם יחטא איש לרעהו ונשא בו אלה להאלתו ובא אלה לפני מזבחך בבית הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, כג">כג</span>
ואתה תשמע מן השמים ועשית ושפטת את עבדיך להשיב לרשע לתת דרכו בראשו ולהצדיק צדיק לתת לו כצדקתו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, כד">כד</span>
ואם ינגף עמך ישראל לפני אויב כי יחטאו לך ושבו והודו את שמך והתפללו והתחננו לפניך בבית הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, כה">כה</span>
ואתה תשמע מן השמים וסלחת לחטאת עמך ישראל והשיבותם אל האדמה אשר נתתה להם ולאבתיהם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, כו">כו</span>
בהעצר השמים ולא יהיה מטר כי יחטאו לך והתפללו אל המקום הזה והודו את שמך מחטאתם ישובון כי תענם:<p dir="rtl">
<span dir="rtl" class="inlineHeader" id="b39_Chronicles_2, פרק ו, כז">כז</span>
ואתה תשמע השמים וסלחת לחטאת עבדיך ועמך ישראל כי תורם אל הדרך הטובה אשר ילכו בה ונתתה מטר על ארצך אשר נתתה לעמך לנחלה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, כח">כח</span>
רעב כי יהיה בארץ דבר כי יהיה שדפון וירקון ארבה וחסיל כי יהיה כי יצר לו אויביו בארץ שעריו כל נגע וכל מחלה:<p dir="rtl">
<span dir="rtl" class="inlineHeader" id="b39_Chronicles_2, פרק ו, כט">כט</span>
כל תפלה כל תחנה אשר יהיה לכל האדם ולכל עמך ישראל אשר ידעו איש נגעו ומכאבו ופרש כפיו אל הבית הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, ל">ל</span>
ואתה תשמע מן השמים מכון שבתך וסלחת ונתתה לאיש ככל דרכיו אשר תדע את לבבו כי אתה לבדך ידעת את לבב בני האדם:<p dir="rtl">
<span dir="rtl" class="inlineHeader" id="b39_Chronicles_2, פרק ו, לא">לא</span>
למען ייראוך ללכת בדרכיך כל הימים אשר הם חיים על פני האדמה אשר נתתה לאבתינו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, לב">לב</span>
וגם אל הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל הבית הזה:<p dir="rtl">
<span dir="rtl" class="inlineHeader" id="b39_Chronicles_2, פרק ו, לג">לג</span>
ואתה תשמע מן השמים ממכון שבתך ועשית ככל אשר יקרא אליך הנכרי למען ידעו כל עמי הארץ את שמך וליראה אתך כעמך ישראל ולדעת כי שמך נקרא על הבית הזה אשר בניתי:<p dir="rtl">
<span dir="rtl" class="inlineHeader" id="b39_Chronicles_2, פרק ו, לד">לד</span>
כי יצא עמך למלחמה על אויביו בדרך אשר תשלחם והתפללו אליך דרך העיר הזאת אשר בחרת בה והבית אשר בניתי לשמך:<p dir="rtl">
<span dir="rtl" class="inlineHeader" id="b39_Chronicles_2, פרק ו, לה">לה</span>
ושמעת מן השמים את תפלתם ואת תחנתם ועשית משפטם:<p dir="rtl">
<span dir="rtl" class="inlineHeader" id="b39_Chronicles_2, פרק ו, לו">לו</span>
כי יחטאו לך כי אין אדם אשר לא יחטא ואנפת בם ונתתם לפני אויב ושבום שוביהם אל ארץ רחוקה או קרובה:<p dir="rtl">
<span dir="rtl" class="inlineHeader" id="b39_Chronicles_2, פרק ו, לז">לז</span>
והשיבו אל לבבם בארץ אשר נשבו שם ושבו והתחננו אליך בארץ שבים לאמר חטאנו העוינו ורשענו:<p dir="rtl">
<span dir="rtl" class="inlineHeader" id="b39_Chronicles_2, פרק ו, לח">לח</span>
ושבו אליך בכל לבם ובכל נפשם בארץ שבים אשר שבו אתם והתפללו דרך ארצם אשר נתתה לאבותם והעיר אשר בחרת ולבית אשר בניתי לשמך:<p dir="rtl">
<span dir="rtl" class="inlineHeader" id="b39_Chronicles_2, פרק ו, לט">לט</span>
ושמעת מן השמים ממכון שבתך את תפלתם ואת תחנתיהם ועשית משפטם וסלחת לעמך אשר חטאו לך:<p dir="rtl">
<span dir="rtl" class="inlineHeader" id="b39_Chronicles_2, פרק ו, מ">מ</span>
עתה אלהי יהיו נא עיניך פתחות ואזניך קשבות לתפלת המקום הזה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ו, מא">מא</span>
ועתה קומה יהוה אלהים לנוחך אתה וארון עזך כהניך יהוה אלהים ילבשו תשועה וחסידיך ישמחו בטוב:<p dir="rtl">
<span dir="rtl" class="inlineHeader" id="b39_Chronicles_2, פרק ו, מב">מב</span>
יהוה אלהים אל תשב פני משיחיך זכרה לחסדי דויד עבדך: <B>(פ)</B><p dir="rtl">
<h3 dir="rtl" id="b39_Chronicles_2, פרק ז">פרק-ז</h3><p dir="rtl">
<span dir="rtl" class="inlineHeader" id="b39_Chronicles_2, פרק ז, א">א</span>
וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את הבית:<p dir="rtl">
<span dir="rtl" class="inlineHeader" id="b39_Chronicles_2, פרק ז, ב">ב</span>
ולא יכלו הכהנים לבוא אל בית יהוה כי מלא כבוד יהוה את בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק ז, ג">ג</span>
וכל בני ישראל ראים ברדת האש וכבוד יהוה על הבית ויכרעו אפים ארצה על הרצפה וישתחוו והודות ליהוה כי טוב כי לעולם חסדו:<p dir="rtl">
<span dir="rtl" class="inlineHeader" id="b39_Chronicles_2, פרק ז, ד">ד</span>
והמלך וכל העם זבחים זבח לפני יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ז, ה">ה</span>
ויזבח המלך שלמה את זבח הבקר עשרים ושנים אלף וצאן מאה ועשרים אלף ויחנכו את בית האלהים המלך וכל העם:<p dir="rtl">
<span dir="rtl" class="inlineHeader" id="b39_Chronicles_2, פרק ז, ו">ו</span>
והכהנים על משמרותם עמדים והלוים בכלי שיר יהוה אשר עשה דויד המלך להדות ליהוה כי לעולם חסדו בהלל דויד בידם והכהנים מחצצרים נגדם וכל ישראל עמדים: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ז, ז">ז</span>
ויקדש שלמה את תוך החצר אשר לפני בית יהוה כי עשה שם העלות ואת חלבי השלמים כי מזבח הנחשת אשר עשה שלמה לא יכול להכיל את העלה ואת המנחה ואת החלבים:<p dir="rtl">
<span dir="rtl" class="inlineHeader" id="b39_Chronicles_2, פרק ז, ח">ח</span>
ויעש שלמה את החג בעת ההיא שבעת ימים וכל ישראל עמו קהל גדול מאד מלבוא חמת עד נחל מצרים:<p dir="rtl">
<span dir="rtl" class="inlineHeader" id="b39_Chronicles_2, פרק ז, ט">ט</span>
ויעשו ביום השמיני עצרת כי חנכת המזבח עשו שבעת ימים והחג שבעת ימים:<p dir="rtl">
<span dir="rtl" class="inlineHeader" id="b39_Chronicles_2, פרק ז, י">י</span>
וביום עשרים ושלשה לחדש השביעי שלח את העם לאהליהם שמחים וטובי לב על הטובה אשר עשה יהוה לדויד ולשלמה ולישראל עמו:<p dir="rtl">
<span dir="rtl" class="inlineHeader" id="b39_Chronicles_2, פרק ז, יא">יא</span>
ויכל שלמה את בית יהוה ואת בית המלך ואת כל הבא על לב שלמה לעשות בבית יהוה ובביתו הצליח: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ז, יב">יב</span>
וירא יהוה אל שלמה בלילה ויאמר לו שמעתי את תפלתך ובחרתי במקום הזה לי לבית זבח:<p dir="rtl">
<span dir="rtl" class="inlineHeader" id="b39_Chronicles_2, פרק ז, יג">יג</span>
הן אעצר השמים ולא יהיה מטר והן אצוה על חגב לאכול הארץ ואם אשלח דבר בעמי:<p dir="rtl">
<span dir="rtl" class="inlineHeader" id="b39_Chronicles_2, פרק ז, יד">יד</span>
ויכנעו עמי אשר נקרא שמי עליהם ויתפללו ויבקשו פני וישבו מדרכיהם הרעים ואני אשמע מן השמים ואסלח לחטאתם וארפא את ארצם:<p dir="rtl">
<span dir="rtl" class="inlineHeader" id="b39_Chronicles_2, פרק ז, טו">טו</span>
עתה עיני יהיו פתחות ואזני קשבות לתפלת המקום הזה:<p dir="rtl">
<span dir="rtl" class="inlineHeader" id="b39_Chronicles_2, פרק ז, טז">טז</span>
ועתה בחרתי והקדשתי את הבית הזה להיות שמי שם עד עולם והיו עיני ולבי שם כל הימים:<p dir="rtl">
<span dir="rtl" class="inlineHeader" id="b39_Chronicles_2, פרק ז, יז">יז</span>
ואתה אם תלך לפני כאשר הלך דויד אביך ולעשות ככל אשר צויתיך וחקי ומשפטי תשמור:<p dir="rtl">
<span dir="rtl" class="inlineHeader" id="b39_Chronicles_2, פרק ז, יח">יח</span>
והקימותי את כסא מלכותך כאשר כרתי לדויד אביך לאמר לא יכרת לך איש מושל בישראל:<p dir="rtl">
<span dir="rtl" class="inlineHeader" id="b39_Chronicles_2, פרק ז, יט">יט</span>
ואם תשובון אתם ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם:<p dir="rtl">
<span dir="rtl" class="inlineHeader" id="b39_Chronicles_2, פרק ז, כ">כ</span>
ונתשתים מעל אדמתי אשר נתתי להם ואת הבית הזה אשר הקדשתי לשמי אשליך מעל פני ואתננו למשל ולשנינה בכל העמים:<p dir="rtl">
<span dir="rtl" class="inlineHeader" id="b39_Chronicles_2, פרק ז, כא">כא</span>
והבית הזה אשר היה עליון לכל עבר עליו ישם ואמר במה עשה יהוה ככה לארץ הזאת ולבית הזה:<p dir="rtl">
<span dir="rtl" class="inlineHeader" id="b39_Chronicles_2, פרק ז, כב">כב</span>
ואמרו על אשר עזבו את יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על כן הביא עליהם את כל הרעה הזאת: <B>(פ)</B><p dir="rtl">
<h3 dir="rtl" id="b39_Chronicles_2, פרק ח">פרק-ח</h3><p dir="rtl">
<span dir="rtl" class="inlineHeader" id="b39_Chronicles_2, פרק ח, א">א</span>
ויהי מקץ עשרים שנה אשר בנה שלמה את בית יהוה ואת ביתו:<p dir="rtl">
<span dir="rtl" class="inlineHeader" id="b39_Chronicles_2, פרק ח, ב">ב</span>
והערים אשר נתן חורם לשלמה בנה שלמה אתם ויושב שם את בני ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ח, ג">ג</span>
וילך שלמה חמת צובה ויחזק עליה:<p dir="rtl">
<span dir="rtl" class="inlineHeader" id="b39_Chronicles_2, פרק ח, ד">ד</span>
ויבן את תדמר במדבר ואת כל ערי המסכנות אשר בנה בחמת:<p dir="rtl">
<span dir="rtl" class="inlineHeader" id="b39_Chronicles_2, פרק ח, ה">ה</span>
ויבן את בית חורון העליון ואת בית חורון התחתון ערי מצור חומות דלתים ובריח:<p dir="rtl">
<span dir="rtl" class="inlineHeader" id="b39_Chronicles_2, פרק ח, ו">ו</span>
ואת בעלת ואת כל ערי המסכנות אשר היו לשלמה ואת כל ערי הרכב ואת ערי הפרשים ואת כל חשק שלמה אשר חשק לבנות בירושלם ובלבנון ובכל ארץ ממשלתו:<p dir="rtl">
<span dir="rtl" class="inlineHeader" id="b39_Chronicles_2, פרק ח, ז">ז</span>
כל העם הנותר מן החתי והאמרי והפרזי והחוי והיבוסי אשר לא מישראל המה:<p dir="rtl">
<span dir="rtl" class="inlineHeader" id="b39_Chronicles_2, פרק ח, ח">ח</span>
מן בניהם אשר נותרו אחריהם בארץ אשר לא כלום בני ישראל ויעלם שלמה למס עד היום הזה:<p dir="rtl">
<span dir="rtl" class="inlineHeader" id="b39_Chronicles_2, פרק ח, ט">ט</span>
ומן בני ישראל אשר לא נתן שלמה לעבדים למלאכתו כי המה אנשי מלחמה ושרי שלישיו ושרי רכבו ופרשיו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ח, י">י</span>
ואלה שרי הנציבים אשר למלך שלמה חמשים ומאתים הרדים בעם:<p dir="rtl">
<span dir="rtl" class="inlineHeader" id="b39_Chronicles_2, פרק ח, יא">יא</span>
ואת בת פרעה העלה שלמה מעיר דויד לבית אשר בנה לה כי אמר לא תשב אשה לי בבית דויד מלך ישראל כי קדש המה אשר באה אליהם ארון יהוה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ח, יב">יב</span>
אז העלה שלמה עלות ליהוה על מזבח יהוה אשר בנה לפני האולם:<p dir="rtl">
<span dir="rtl" class="inlineHeader" id="b39_Chronicles_2, פרק ח, יג">יג</span>
ובדבר יום ביום להעלות כמצות משה לשבתות ולחדשים ולמועדות שלוש פעמים בשנה בחג המצות ובחג השבעות ובחג הסכות:<p dir="rtl">
<span dir="rtl" class="inlineHeader" id="b39_Chronicles_2, פרק ח, יד">יד</span>
ויעמד כמשפט דויד אביו את מחלקות הכהנים על עבדתם והלוים על משמרותם להלל ולשרת נגד הכהנים לדבר יום ביומו והשוערים במחלקותם לשער ושער כי כן מצות דויד איש האלהים:<p dir="rtl">
<span dir="rtl" class="inlineHeader" id="b39_Chronicles_2, פרק ח, טו">טו</span>
ולא סרו מצות המלך על הכהנים והלוים לכל דבר ולאצרות:<p dir="rtl">
<span dir="rtl" class="inlineHeader" id="b39_Chronicles_2, פרק ח, טז">טז</span>
ותכן כל מלאכת שלמה עד היום מוסד בית יהוה ועד כלתו שלם בית יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ח, יז">יז</span>
אז הלך שלמה לעציון גבר ואל אילות על שפת הים בארץ אדום:<p dir="rtl">
<span dir="rtl" class="inlineHeader" id="b39_Chronicles_2, פרק ח, יח">יח</span>
וישלח לו חורם ביד עבדיו אוניות ועבדים יודעי ים ויבאו עם עבדי שלמה אופירה ויקחו משם ארבע מאות וחמשים ככר זהב ויביאו אל המלך שלמה: <B>(פ)</B><p dir="rtl">
<h3 dir="rtl" id="b39_Chronicles_2, פרק ט">פרק-ט</h3><p dir="rtl">
<span dir="rtl" class="inlineHeader" id="b39_Chronicles_2, פרק ט, א">א</span>
ומלכת שבא שמעה את שמע שלמה ותבוא לנסות את שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל שלמה ותדבר עמו את כל אשר היה עם לבבה:<p dir="rtl">
<span dir="rtl" class="inlineHeader" id="b39_Chronicles_2, פרק ט, ב">ב</span>
ויגד לה שלמה את כל דבריה ולא נעלם דבר משלמה אשר לא הגיד לה:<p dir="rtl">
<span dir="rtl" class="inlineHeader" id="b39_Chronicles_2, פרק ט, ג">ג</span>
ותרא מלכת שבא את חכמת שלמה והבית אשר בנה:<p dir="rtl">
<span dir="rtl" class="inlineHeader" id="b39_Chronicles_2, פרק ט, ד">ד</span>
ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא היה עוד בה רוח:<p dir="rtl">
<span dir="rtl" class="inlineHeader" id="b39_Chronicles_2, פרק ט, ה">ה</span>
ותאמר אל המלך אמת הדבר אשר שמעתי בארצי על דבריך ועל חכמתך:<p dir="rtl">
<span dir="rtl" class="inlineHeader" id="b39_Chronicles_2, פרק ט, ו">ו</span>
ולא האמנתי לדבריהם עד אשר באתי ותראינה עיני והנה לא הגד לי חצי מרבית חכמתך יספת על השמועה אשר שמעתי:<p dir="rtl">
<span dir="rtl" class="inlineHeader" id="b39_Chronicles_2, פרק ט, ז">ז</span>
אשרי אנשיך ואשרי עבדיך אלה העמדים לפניך תמיד ושמעים את חכמתך:<p dir="rtl">
<span dir="rtl" class="inlineHeader" id="b39_Chronicles_2, פרק ט, ח">ח</span>
יהי יהוה אלהיך ברוך אשר חפץ בך לתתך על כסאו למלך ליהוה אלהיך באהבת אלהיך את ישראל להעמידו לעולם ויתנך עליהם למלך לעשות משפט וצדקה:<p dir="rtl">
<span dir="rtl" class="inlineHeader" id="b39_Chronicles_2, פרק ט, ט">ט</span>
ותתן למלך מאה ועשרים ככר זהב ובשמים לרב מאד ואבן יקרה ולא היה כבשם ההוא אשר נתנה מלכת שבא למלך שלמה:<p dir="rtl">
<span dir="rtl" class="inlineHeader" id="b39_Chronicles_2, פרק ט, י">י</span>
וגם עבדי חירם ועבדי שלמה אשר הביאו זהב מאופיר הביאו עצי אלגומים ואבן יקרה:<p dir="rtl">
<span dir="rtl" class="inlineHeader" id="b39_Chronicles_2, פרק ט, יא">יא</span>
ויעש המלך את עצי האלגומים מסלות לבית יהוה ולבית המלך וכנרות ונבלים לשרים ולא נראו כהם לפנים בארץ יהודה:<p dir="rtl">
<span dir="rtl" class="inlineHeader" id="b39_Chronicles_2, פרק ט, יב">יב</span>
והמלך שלמה נתן למלכת שבא את כל חפצה אשר שאלה מלבד אשר הביאה אל המלך ותהפך ותלך לארצה היא ועבדיה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ט, יג">יג</span>
ויהי משקל הזהב אשר בא לשלמה בשנה אחת שש מאות וששים ושש ככרי זהב:<p dir="rtl">
<span dir="rtl" class="inlineHeader" id="b39_Chronicles_2, פרק ט, יד">יד</span>
לבד מאנשי התרים והסחרים מביאים וכל מלכי ערב ופחות הארץ מביאים זהב וכסף לשלמה:<p dir="rtl">
<span dir="rtl" class="inlineHeader" id="b39_Chronicles_2, פרק ט, טו">טו</span>
ויעש המלך שלמה מאתים צנה זהב שחוט שש מאות זהב שחוט יעלה על הצנה האחת:<p dir="rtl">
<span dir="rtl" class="inlineHeader" id="b39_Chronicles_2, פרק ט, טז">טז</span>
ושלש מאות מגנים זהב שחוט שלש מאות זהב יעלה על המגן האחת ויתנם המלך בבית יער הלבנון:<p dir="rtl">
<span dir="rtl" class="inlineHeader" id="b39_Chronicles_2, פרק ט, יז">יז</span>
ויעש המלך כסא שן גדול ויצפהו זהב טהור:<p dir="rtl">
<span dir="rtl" class="inlineHeader" id="b39_Chronicles_2, פרק ט, יח">יח</span>
ושש מעלות לכסא וכבש בזהב לכסא מאחזים וידות מזה ומזה על מקום השבת ושנים אריות עמדים אצל הידות:<p dir="rtl">
<span dir="rtl" class="inlineHeader" id="b39_Chronicles_2, פרק ט, יט">יט</span>
ושנים עשר אריות עמדים שם על שש המעלות מזה ומזה לא נעשה כן לכל ממלכה:<p dir="rtl">
<span dir="rtl" class="inlineHeader" id="b39_Chronicles_2, פרק ט, כ">כ</span>
וכל כלי משקה המלך שלמה זהב וכל כלי בית יער הלבנון זהב סגור אין כסף נחשב בימי שלמה למאומה:<p dir="rtl">
<span dir="rtl" class="inlineHeader" id="b39_Chronicles_2, פרק ט, כא">כא</span>
כי אניות למלך הלכות תרשיש עם עבדי חורם אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק ט, כב">כב</span>
ויגדל המלך שלמה מכל מלכי הארץ לעשר וחכמה:<p dir="rtl">
<span dir="rtl" class="inlineHeader" id="b39_Chronicles_2, פרק ט, כג">כג</span>
וכל מלכי הארץ מבקשים את פני שלמה לשמע את חכמתו אשר נתן האלהים בלבו:<p dir="rtl">
<span dir="rtl" class="inlineHeader" id="b39_Chronicles_2, פרק ט, כד">כד</span>
והם מביאים איש מנחתו כלי כסף וכלי זהב ושלמות נשק ובשמים סוסים ופרדים דבר שנה בשנה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ט, כה">כה</span>
ויהי לשלמה ארבעת אלפים אריות סוסים ומרכבות ושנים עשר אלף פרשים ויניחם בערי הרכב ועם המלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק ט, כו">כו</span>
ויהי מושל בכל המלכים מן הנהר ועד ארץ פלשתים ועד גבול מצרים:<p dir="rtl">
<span dir="rtl" class="inlineHeader" id="b39_Chronicles_2, פרק ט, כז">כז</span>
ויתן המלך את הכסף בירושלם כאבנים ואת הארזים נתן כשקמים אשר בשפלה לרב:<p dir="rtl">
<span dir="rtl" class="inlineHeader" id="b39_Chronicles_2, פרק ט, כח">כח</span>
ומוציאים סוסים ממצרים לשלמה ומכל הארצות:<p dir="rtl">
<span dir="rtl" class="inlineHeader" id="b39_Chronicles_2, פרק ט, כט">כט</span>
ושאר דברי שלמה הראשנים והאחרונים הלא הם כתובים על דברי נתן הנביא ועל נבואת אחיה השילוני ובחזות יעדי החזה על ירבעם בן נבט:<p dir="rtl">
<span dir="rtl" class="inlineHeader" id="b39_Chronicles_2, פרק ט, ל">ל</span>
וימלך שלמה בירושלם על כל ישראל ארבעים שנה:<p dir="rtl">
<span dir="rtl" class="inlineHeader" id="b39_Chronicles_2, פרק ט, לא">לא</span>
וישכב שלמה עם אבתיו ויקברהו בעיר דויד אביו וימלך רחבעם בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק י">פרק-י</h3><p dir="rtl">
<span dir="rtl" class="inlineHeader" id="b39_Chronicles_2, פרק י, א">א</span>
וילך רחבעם שכמה כי שכם באו כל ישראל להמליך אתו:<p dir="rtl">
<span dir="rtl" class="inlineHeader" id="b39_Chronicles_2, פרק י, ב">ב</span>
ויהי כשמע ירבעם בן נבט והוא במצרים אשר ברח מפני שלמה המלך וישב ירבעם ממצרים:<p dir="rtl">
<span dir="rtl" class="inlineHeader" id="b39_Chronicles_2, פרק י, ג">ג</span>
וישלחו ויקראו לו ויבא ירבעם וכל ישראל וידברו אל רחבעם לאמר:<p dir="rtl">
<span dir="rtl" class="inlineHeader" id="b39_Chronicles_2, פרק י, ד">ד</span>
אביך הקשה את עלנו ועתה הקל מעבדת אביך הקשה ומעלו הכבד אשר נתן עלינו ונעבדך:<p dir="rtl">
<span dir="rtl" class="inlineHeader" id="b39_Chronicles_2, פרק י, ה">ה</span>
ויאמר אלהם עוד שלשת ימים ושובו אלי וילך העם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק י, ו">ו</span>
ויועץ המלך רחבעם את הזקנים אשר היו עמדים לפני שלמה אביו בהיתו חי לאמר איך אתם נועצים להשיב לעם הזה דבר:<p dir="rtl">
<span dir="rtl" class="inlineHeader" id="b39_Chronicles_2, פרק י, ז">ז</span>
וידברו אליו לאמר אם תהיה לטוב להעם הזה ורציתם ודברת אלהם דברים טובים והיו לך עבדים כל הימים:<p dir="rtl">
<span dir="rtl" class="inlineHeader" id="b39_Chronicles_2, פרק י, ח">ח</span>
ויעזב את עצת הזקנים אשר יעצהו ויועץ את הילדים אשר גדלו אתו העמדים לפניו:<p dir="rtl">
<span dir="rtl" class="inlineHeader" id="b39_Chronicles_2, פרק י, ט">ט</span>
ויאמר אלהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו:<p dir="rtl">
<span dir="rtl" class="inlineHeader" id="b39_Chronicles_2, פרק י, י">י</span>
וידברו אתו הילדים אשר גדלו אתו לאמר כה תאמר לעם אשר דברו אליך לאמר אביך הכביד את עלנו ואתה הקל מעלינו כה תאמר אלהם קטני עבה ממתני אבי:<p dir="rtl">
<span dir="rtl" class="inlineHeader" id="b39_Chronicles_2, פרק י, יא">יא</span>
ועתה אבי העמיס עליכם על כבד ואני אסיף על עלכם אבי יסר אתכם בשוטים ואני בעקרבים: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק י, יב">יב</span>
ויבא ירבעם וכל העם אל רחבעם ביום השלשי כאשר דבר המלך לאמר שובו אלי ביום השלשי:<p dir="rtl">
<span dir="rtl" class="inlineHeader" id="b39_Chronicles_2, פרק י, יג">יג</span>
ויענם המלך קשה ויעזב המלך רחבעם את עצת הזקנים:<p dir="rtl">
<span dir="rtl" class="inlineHeader" id="b39_Chronicles_2, פרק י, יד">יד</span>
וידבר אלהם כעצת הילדים לאמר אכביד את עלכם ואני אסיף עליו אבי יסר אתכם בשוטים ואני בעקרבים:<p dir="rtl">
<span dir="rtl" class="inlineHeader" id="b39_Chronicles_2, פרק י, טו">טו</span>
ולא שמע המלך אל העם כי היתה נסבה מעם האלהים למען הקים יהוה את דברו אשר דבר ביד אחיהו השלוני אל ירבעם בן נבט:<p dir="rtl">
<span dir="rtl" class="inlineHeader" id="b39_Chronicles_2, פרק י, טז">טז</span>
וכל ישראל כי לא שמע המלך להם וישיבו העם את המלך לאמר מה לנו חלק בדויד ולא נחלה בבן ישי איש לאהליך ישראל עתה ראה ביתך דויד וילך כל ישראל לאהליו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק י, יז">יז</span>
ובני ישראל הישבים בערי יהודה וימלך עליהם רחבעם:<p dir="rtl">
<span dir="rtl" class="inlineHeader" id="b39_Chronicles_2, פרק י, יח">יח</span>
וישלח המלך רחבעם את הדרם אשר על המס וירגמו בו בני ישראל אבן וימת והמלך רחבעם התאמץ לעלות במרכבה לנוס ירושלם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק י, יט">יט</span>
ויפשעו ישראל בבית דויד עד היום הזה:<p dir="rtl">
<h3 dir="rtl" id="b39_Chronicles_2, פרק יא">פרק-יא</h3><p dir="rtl">
<span dir="rtl" class="inlineHeader" id="b39_Chronicles_2, פרק יא, א">א</span>
ויבא רחבעם ירושלם ויקהל את בית יהודה ובנימן מאה ושמונים אלף בחור עשה מלחמה להלחם עם ישראל להשיב את הממלכה לרחבעם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יא, ב">ב</span>
ויהי דבר יהוה אל שמעיהו איש האלהים לאמר:<p dir="rtl">
<span dir="rtl" class="inlineHeader" id="b39_Chronicles_2, פרק יא, ג">ג</span>
אמר אל רחבעם בן שלמה מלך יהודה ואל כל ישראל ביהודה ובנימן לאמר:<p dir="rtl">
<span dir="rtl" class="inlineHeader" id="b39_Chronicles_2, פרק יא, ד">ד</span>
כה אמר יהוה לא תעלו ולא תלחמו עם אחיכם שובו איש לביתו כי מאתי נהיה הדבר הזה וישמעו את דברי יהוה וישבו מלכת אל ירבעם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יא, ה">ה</span>
וישב רחבעם בירושלם ויבן ערים למצור ביהודה:<p dir="rtl">
<span dir="rtl" class="inlineHeader" id="b39_Chronicles_2, פרק יא, ו">ו</span>
ויבן את בית לחם ואת עיטם ואת תקוע:<p dir="rtl">
<span dir="rtl" class="inlineHeader" id="b39_Chronicles_2, פרק יא, ז">ז</span>
ואת בית צור ואת שוכו ואת עדלם:<p dir="rtl">
<span dir="rtl" class="inlineHeader" id="b39_Chronicles_2, פרק יא, ח">ח</span>
ואת גת ואת מרשה ואת זיף:<p dir="rtl">
<span dir="rtl" class="inlineHeader" id="b39_Chronicles_2, פרק יא, ט">ט</span>
ואת אדורים ואת לכיש ואת עזקה:<p dir="rtl">
<span dir="rtl" class="inlineHeader" id="b39_Chronicles_2, פרק יא, י">י</span>
ואת צרעה ואת אילון ואת חברון אשר ביהודה ובבנימן ערי מצרות:<p dir="rtl">
<span dir="rtl" class="inlineHeader" id="b39_Chronicles_2, פרק יא, יא">יא</span>
ויחזק את המצרות ויתן בהם נגידים ואצרות מאכל ושמן ויין:<p dir="rtl">
<span dir="rtl" class="inlineHeader" id="b39_Chronicles_2, פרק יא, יב">יב</span>
ובכל עיר ועיר צנות ורמחים ויחזקם להרבה מאד ויהי לו יהודה ובנימן: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יא, יג">יג</span>
והכהנים והלוים אשר בכל ישראל התיצבו עליו מכל גבולם:<p dir="rtl">
<span dir="rtl" class="inlineHeader" id="b39_Chronicles_2, פרק יא, יד">יד</span>
כי עזבו הלוים את מגרשיהם ואחזתם וילכו ליהודה ולירושלם כי הזניחם ירבעם ובניו מכהן ליהוה:<p dir="rtl">
<span dir="rtl" class="inlineHeader" id="b39_Chronicles_2, פרק יא, טו">טו</span>
ויעמד לו כהנים לבמות ולשעירים ולעגלים אשר עשה:<p dir="rtl">
<span dir="rtl" class="inlineHeader" id="b39_Chronicles_2, פרק יא, טז">טז</span>
ואחריהם מכל שבטי ישראל הנתנים את לבבם לבקש את יהוה אלהי ישראל באו ירושלם לזבוח ליהוה אלהי אבותיהם:<p dir="rtl">
<span dir="rtl" class="inlineHeader" id="b39_Chronicles_2, פרק יא, יז">יז</span>
ויחזקו את מלכות יהודה ויאמצו את רחבעם בן שלמה לשנים שלוש כי הלכו בדרך דויד ושלמה לשנים שלוש:<p dir="rtl">
<span dir="rtl" class="inlineHeader" id="b39_Chronicles_2, פרק יא, יח">יח</span>
ויקח לו רחבעם אשה את מחלת בן ירימות בן דויד אביהיל בת אליאב בן ישי:<p dir="rtl">
<span dir="rtl" class="inlineHeader" id="b39_Chronicles_2, פרק יא, יט">יט</span>
ותלד לו בנים את יעוש ואת שמריה ואת זהם:<p dir="rtl">
<span dir="rtl" class="inlineHeader" id="b39_Chronicles_2, פרק יא, כ">כ</span>
ואחריה לקח את מעכה בת אבשלום ותלד לו את אביה ואת עתי ואת זיזא ואת שלמית:<p dir="rtl">
<span dir="rtl" class="inlineHeader" id="b39_Chronicles_2, פרק יא, כא">כא</span>
ויאהב רחבעם את מעכה בת אבשלום מכל נשיו ופילגשיו כי נשים שמונה עשרה נשא ופילגשים ששים ויולד עשרים ושמונה בנים וששים בנות:<p dir="rtl">
<span dir="rtl" class="inlineHeader" id="b39_Chronicles_2, פרק יא, כב">כב</span>
ויעמד לראש רחבעם את אביה בן מעכה לנגיד באחיו כי להמליכו:<p dir="rtl">
<span dir="rtl" class="inlineHeader" id="b39_Chronicles_2, פרק יא, כג">כג</span>
ויבן ויפרץ מכל בניו לכל ארצות יהודה ובנימן לכל ערי המצרות ויתן להם המזון לרב וישאל המון נשים:<p dir="rtl">
<h3 dir="rtl" id="b39_Chronicles_2, פרק יב">פרק-יב</h3><p dir="rtl">
<span dir="rtl" class="inlineHeader" id="b39_Chronicles_2, פרק יב, א">א</span>
ויהי כהכין מלכות רחבעם וכחזקתו עזב את תורת יהוה וכל ישראל עמו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יב, ב">ב</span>
ויהי בשנה החמישית למלך רחבעם עלה שישק מלך מצרים על ירושלם כי מעלו ביהוה:<p dir="rtl">
<span dir="rtl" class="inlineHeader" id="b39_Chronicles_2, פרק יב, ג">ג</span>
באלף ומאתים רכב ובששים אלף פרשים ואין מספר לעם אשר באו עמו ממצרים לובים סכיים וכושים:<p dir="rtl">
<span dir="rtl" class="inlineHeader" id="b39_Chronicles_2, פרק יב, ד">ד</span>
וילכד את ערי המצרות אשר ליהודה ויבא עד ירושלם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יב, ה">ה</span>
ושמעיה הנביא בא אל רחבעם ושרי יהודה אשר נאספו אל ירושלם מפני שישק ויאמר להם כה אמר יהוה אתם עזבתם אתי ואף אני עזבתי אתכם ביד שישק:<p dir="rtl">
<span dir="rtl" class="inlineHeader" id="b39_Chronicles_2, פרק יב, ו">ו</span>
ויכנעו שרי ישראל והמלך ויאמרו צדיק יהוה:<p dir="rtl">
<span dir="rtl" class="inlineHeader" id="b39_Chronicles_2, פרק יב, ז">ז</span>
ובראות יהוה כי נכנעו היה דבר יהוה אל שמעיה לאמר נכנעו לא אשחיתם ונתתי להם כמעט לפליטה ולא תתך חמתי בירושלם ביד שישק:<p dir="rtl">
<span dir="rtl" class="inlineHeader" id="b39_Chronicles_2, פרק יב, ח">ח</span>
כי יהיו לו לעבדים וידעו עבודתי ועבודת ממלכות הארצות: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יב, ט">ט</span>
ויעל שישק מלך מצרים על ירושלם ויקח את אצרות בית יהוה ואת אצרות בית המלך את הכל לקח ויקח את מגני הזהב אשר עשה שלמה:<p dir="rtl">
<span dir="rtl" class="inlineHeader" id="b39_Chronicles_2, פרק יב, י">י</span>
ויעש המלך רחבעם תחתיהם מגני נחשת והפקיד על יד שרי הרצים השמרים פתח בית המלך:<p dir="rtl">
<span dir="rtl" class="inlineHeader" id="b39_Chronicles_2, פרק יב, יא">יא</span>
ויהי מדי בוא המלך בית יהוה באו הרצים ונשאום והשבום אל תא הרצים:<p dir="rtl">
<span dir="rtl" class="inlineHeader" id="b39_Chronicles_2, פרק יב, יב">יב</span>
ובהכנעו שב ממנו אף יהוה ולא להשחית לכלה וגם ביהודה היה דברים טובים: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יב, יג">יג</span>
ויתחזק המלך רחבעם בירושלם וימלך כי בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית:<p dir="rtl">
<span dir="rtl" class="inlineHeader" id="b39_Chronicles_2, פרק יב, יד">יד</span>
ויעש הרע כי לא הכין לבו לדרוש את יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יב, טו">טו</span>
ודברי רחבעם הראשנים והאחרונים הלא הם כתובים בדברי שמעיה הנביא ועדו החזה להתיחש ומלחמות רחבעם וירבעם כל הימים:<p dir="rtl">
<span dir="rtl" class="inlineHeader" id="b39_Chronicles_2, פרק יב, טז">טז</span>
וישכב רחבעם עם אבתיו ויקבר בעיר דויד וימלך אביה בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק יג">פרק-יג</h3><p dir="rtl">
<span dir="rtl" class="inlineHeader" id="b39_Chronicles_2, פרק יג, א">א</span>
בשנת שמונה עשרה למלך ירבעם וימלך אביה על יהודה:<p dir="rtl">
<span dir="rtl" class="inlineHeader" id="b39_Chronicles_2, פרק יג, ב">ב</span>
שלוש שנים מלך בירושלם ושם אמו מיכיהו בת אוריאל מן גבעה ומלחמה היתה בין אביה ובין ירבעם:<p dir="rtl">
<span dir="rtl" class="inlineHeader" id="b39_Chronicles_2, פרק יג, ג">ג</span>
 ויאסר אביה את המלחמה בחיל גבורי מלחמה ארבע מאות אלף איש בחור <B>(ס)</B> וירבעם ערך עמו מלחמה בשמונה מאות אלף איש בחור גבור חיל: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יג, ד">ד</span>
ויקם אביה מעל להר צמרים אשר בהר אפרים ויאמר שמעוני ירבעם וכל ישראל:<p dir="rtl">
<span dir="rtl" class="inlineHeader" id="b39_Chronicles_2, פרק יג, ה">ה</span>
הלא לכם לדעת כי יהוה אלהי ישראל נתן ממלכה לדויד על ישראל לעולם לו ולבניו ברית מלח: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יג, ו">ו</span>
ויקם ירבעם בן נבט עבד שלמה בן דויד וימרד על אדניו:<p dir="rtl">
<span dir="rtl" class="inlineHeader" id="b39_Chronicles_2, פרק יג, ז">ז</span>
ויקבצו עליו אנשים רקים בני בליעל ויתאמצו על רחבעם בן שלמה ורחבעם היה נער ורך לבב ולא התחזק לפניהם:<p dir="rtl">
<span dir="rtl" class="inlineHeader" id="b39_Chronicles_2, פרק יג, ח">ח</span>
ועתה אתם אמרים להתחזק לפני ממלכת יהוה ביד בני דויד ואתם המון רב ועמכם עגלי זהב אשר עשה לכם ירבעם לאלהים:<p dir="rtl">
<span dir="rtl" class="inlineHeader" id="b39_Chronicles_2, פרק יג, ט">ט</span>
הלא הדחתם את כהני יהוה את בני אהרן והלוים ותעשו לכם כהנים כעמי הארצות כל הבא למלא ידו בפר בן בקר ואילם שבעה והיה כהן ללא אלהים: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יג, י">י</span>
ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת:<p dir="rtl">
<span dir="rtl" class="inlineHeader" id="b39_Chronicles_2, פרק יג, יא">יא</span>
ומקטרים ליהוה עלות בבקר בבקר ובערב בערב וקטרת סמים ומערכת לחם על השלחן הטהור ומנורת הזהב ונרתיה לבער בערב בערב כי שמרים אנחנו את משמרת יהוה אלהינו ואתם עזבתם אתו:<p dir="rtl">
<span dir="rtl" class="inlineHeader" id="b39_Chronicles_2, פרק יג, יב">יב</span>
והנה עמנו בראש האלהים וכהניו וחצצרות התרועה להריע עליכם בני ישראל אל תלחמו עם יהוה אלהי אבתיכם כי לא תצליחו:<p dir="rtl">
<span dir="rtl" class="inlineHeader" id="b39_Chronicles_2, פרק יג, יג">יג</span>
וירבעם הסב את המארב לבוא מאחריהם ויהיו לפני יהודה והמארב מאחריהם:<p dir="rtl">
<span dir="rtl" class="inlineHeader" id="b39_Chronicles_2, פרק יג, יד">יד</span>
ויפנו יהודה והנה להם המלחמה פנים ואחור ויצעקו ליהוה והכהנים מחצצרים בחצצרות:<p dir="rtl">
<span dir="rtl" class="inlineHeader" id="b39_Chronicles_2, פרק יג, טו">טו</span>
ויריעו איש יהודה ויהי בהריע איש יהודה והאלהים נגף את ירבעם וכל ישראל לפני אביה ויהודה:<p dir="rtl">
<span dir="rtl" class="inlineHeader" id="b39_Chronicles_2, פרק יג, טז">טז</span>
וינוסו בני ישראל מפני יהודה ויתנם אלהים בידם:<p dir="rtl">
<span dir="rtl" class="inlineHeader" id="b39_Chronicles_2, פרק יג, יז">יז</span>
ויכו בהם אביה ועמו מכה רבה ויפלו חללים מישראל חמש מאות אלף איש בחור:<p dir="rtl">
<span dir="rtl" class="inlineHeader" id="b39_Chronicles_2, פרק יג, יח">יח</span>
ויכנעו בני ישראל בעת ההיא ויאמצו בני יהודה כי נשענו על יהוה אלהי אבותיהם:<p dir="rtl">
<span dir="rtl" class="inlineHeader" id="b39_Chronicles_2, פרק יג, יט">יט</span>
וירדף אביה אחרי ירבעם וילכד ממנו ערים את בית אל ואת בנותיה ואת ישנה ואת בנותיה ואת עפרון ובנתיה:<p dir="rtl">
<span dir="rtl" class="inlineHeader" id="b39_Chronicles_2, פרק יג, כ">כ</span>
ולא עצר כח ירבעם עוד בימי אביהו ויגפהו יהוה וימת: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יג, כא">כא</span>
ויתחזק אביהו וישא לו נשים ארבע עשרה ויולד עשרים ושנים בנים ושש עשרה בנות:<p dir="rtl">
<span dir="rtl" class="inlineHeader" id="b39_Chronicles_2, פרק יג, כב">כב</span>
ויתר דברי אביה ודרכיו ודבריו כתובים במדרש הנביא עדו:<p dir="rtl">
<span dir="rtl" class="inlineHeader" id="b39_Chronicles_2, פרק יג, כג">כג</span>
וישכב אביה עם אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים: <B>(פ)</B><p dir="rtl">
<h3 dir="rtl" id="b39_Chronicles_2, פרק יד">פרק-יד</h3><p dir="rtl">
<span dir="rtl" class="inlineHeader" id="b39_Chronicles_2, פרק יד, א">א</span>
ויעש אסא הטוב והישר בעיני יהוה אלהיו:<p dir="rtl">
<span dir="rtl" class="inlineHeader" id="b39_Chronicles_2, פרק יד, ב">ב</span>
ויסר את מזבחות הנכר והבמות וישבר את המצבות ויגדע את האשרים:<p dir="rtl">
<span dir="rtl" class="inlineHeader" id="b39_Chronicles_2, פרק יד, ג">ג</span>
ויאמר ליהודה לדרוש את יהוה אלהי אבותיהם ולעשות התורה והמצוה:<p dir="rtl">
<span dir="rtl" class="inlineHeader" id="b39_Chronicles_2, פרק יד, ד">ד</span>
ויסר מכל ערי יהודה את הבמות ואת החמנים ותשקט הממלכה לפניו:<p dir="rtl">
<span dir="rtl" class="inlineHeader" id="b39_Chronicles_2, פרק יד, ה">ה</span>
ויבן ערי מצורה ביהודה כי שקטה הארץ ואין עמו מלחמה בשנים האלה כי הניח יהוה לו:<p dir="rtl">
<span dir="rtl" class="inlineHeader" id="b39_Chronicles_2, פרק יד, ו">ו</span>
ויאמר ליהודה נבנה את הערים האלה ונסב חומה ומגדלים דלתים ובריחים עודנו הארץ לפנינו כי דרשנו את יהוה אלהינו דרשנו וינח לנו מסביב ויבנו ויצליחו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יד, ז">ז</span>
 ויהי לאסא חיל נשא צנה ורמח מיהודה שלש מאות אלף <B>(ס)</B> ומבנימן נשאי מגן ודרכי קשת מאתים ושמונים אלף כל אלה גבורי חיל:<p dir="rtl">
<span dir="rtl" class="inlineHeader" id="b39_Chronicles_2, פרק יד, ח">ח</span>
ויצא אליהם זרח הכושי בחיל אלף אלפים ומרכבות שלש מאות ויבא עד מרשה:<p dir="rtl">
<span dir="rtl" class="inlineHeader" id="b39_Chronicles_2, פרק יד, ט">ט</span>
ויצא אסא לפניו ויערכו מלחמה בגיא צפתה למרשה:<p dir="rtl">
<span dir="rtl" class="inlineHeader" id="b39_Chronicles_2, פרק יד, י">י</span>
ויקרא אסא אל יהוה אלהיו ויאמר יהוה אין עמך לעזור בין רב לאין כח עזרנו יהוה אלהינו כי עליך נשענו ובשמך באנו על ההמון הזה יהוה אלהינו אתה אל יעצר עמך אנוש: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יד, יא">יא</span>
ויגף יהוה את הכושים לפני אסא ולפני יהודה וינסו הכושים:<p dir="rtl">
<span dir="rtl" class="inlineHeader" id="b39_Chronicles_2, פרק יד, יב">יב</span>
וירדפם אסא והעם אשר עמו עד לגרר ויפל מכושים לאין להם מחיה כי נשברו לפני יהוה ולפני מחנהו וישאו שלל הרבה מאד:<p dir="rtl">
<span dir="rtl" class="inlineHeader" id="b39_Chronicles_2, פרק יד, יג">יג</span>
ויכו את כל הערים סביבות גרר כי היה פחד יהוה עליהם ויבזו את כל הערים כי בזה רבה היתה בהם:<p dir="rtl">
<span dir="rtl" class="inlineHeader" id="b39_Chronicles_2, פרק יד, יד">יד</span>
וגם אהלי מקנה הכו וישבו צאן לרב וגמלים וישבו ירושלם: <B>(ס)</B><p dir="rtl">
<h3 dir="rtl" id="b39_Chronicles_2, פרק טו">פרק-טו</h3><p dir="rtl">
<span dir="rtl" class="inlineHeader" id="b39_Chronicles_2, פרק טו, א">א</span>
ועזריהו בן עודד היתה עליו רוח אלהים:<p dir="rtl">
<span dir="rtl" class="inlineHeader" id="b39_Chronicles_2, פרק טו, ב">ב</span>
ויצא לפני אסא ויאמר לו שמעוני אסא וכל יהודה ובנימן יהוה עמכם בהיותכם עמו ואם תדרשהו ימצא לכם ואם תעזבהו יעזב אתכם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק טו, ג">ג</span>
וימים רבים לישראל ללא אלהי אמת וללא כהן מורה וללא תורה:<p dir="rtl">
<span dir="rtl" class="inlineHeader" id="b39_Chronicles_2, פרק טו, ד">ד</span>
וישב בצר לו על יהוה אלהי ישראל ויבקשהו וימצא להם:<p dir="rtl">
<span dir="rtl" class="inlineHeader" id="b39_Chronicles_2, פרק טו, ה">ה</span>
ובעתים ההם אין שלום ליוצא ולבא כי מהומת רבות על כל יושבי הארצות:<p dir="rtl">
<span dir="rtl" class="inlineHeader" id="b39_Chronicles_2, פרק טו, ו">ו</span>
וכתתו גוי בגוי ועיר בעיר כי אלהים הממם בכל צרה:<p dir="rtl">
<span dir="rtl" class="inlineHeader" id="b39_Chronicles_2, פרק טו, ז">ז</span>
ואתם חזקו ואל ירפו ידיכם כי יש שכר לפעלתכם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק טו, ח">ח</span>
וכשמע אסא הדברים האלה והנבואה עדד הנביא התחזק ויעבר השקוצים מכל ארץ יהודה ובנימן ומן הערים אשר לכד מהר אפרים ויחדש את מזבח יהוה אשר לפני אולם יהוה:<p dir="rtl">
<span dir="rtl" class="inlineHeader" id="b39_Chronicles_2, פרק טו, ט">ט</span>
ויקבץ את כל יהודה ובנימן והגרים עמהם מאפרים ומנשה ומשמעון כי נפלו עליו מישראל לרב בראתם כי יהוה אלהיו עמו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק טו, י">י</span>
ויקבצו ירושלם בחדש השלישי לשנת חמש עשרה למלכות אסא:<p dir="rtl">
<span dir="rtl" class="inlineHeader" id="b39_Chronicles_2, פרק טו, יא">יא</span>
ויזבחו ליהוה ביום ההוא מן השלל הביאו בקר שבע מאות וצאן שבעת אלפים:<p dir="rtl">
<span dir="rtl" class="inlineHeader" id="b39_Chronicles_2, פרק טו, יב">יב</span>
ויבאו בברית לדרוש את יהוה אלהי אבותיהם בכל לבבם ובכל נפשם:<p dir="rtl">
<span dir="rtl" class="inlineHeader" id="b39_Chronicles_2, פרק טו, יג">יג</span>
וכל אשר לא ידרש ליהוה אלהי ישראל יומת למן קטן ועד גדול למאיש ועד אשה:<p dir="rtl">
<span dir="rtl" class="inlineHeader" id="b39_Chronicles_2, פרק טו, יד">יד</span>
וישבעו ליהוה בקול גדול ובתרועה ובחצצרות ובשופרות:<p dir="rtl">
<span dir="rtl" class="inlineHeader" id="b39_Chronicles_2, פרק טו, טו">טו</span>
וישמחו כל יהודה על השבועה כי בכל לבבם נשבעו ובכל רצונם בקשהו וימצא להם וינח יהוה להם מסביב:<p dir="rtl">
<span dir="rtl" class="inlineHeader" id="b39_Chronicles_2, פרק טו, טז">טז</span>
וגם מעכה אם אסא המלך הסירה מגבירה אשר עשתה לאשרה מפלצת ויכרת אסא את מפלצתה וידק וישרף בנחל קדרון:<p dir="rtl">
<span dir="rtl" class="inlineHeader" id="b39_Chronicles_2, פרק טו, יז">יז</span>
והבמות לא סרו מישראל רק לבב אסא היה שלם כל ימיו:<p dir="rtl">
<span dir="rtl" class="inlineHeader" id="b39_Chronicles_2, פרק טו, יח">יח</span>
ויבא את קדשי אביו וקדשיו בית האלהים כסף וזהב וכלים:<p dir="rtl">
<span dir="rtl" class="inlineHeader" id="b39_Chronicles_2, פרק טו, יט">יט</span>
ומלחמה לא היתה עד שנת שלשים וחמש למלכות אסא: <B>(פ)</B><p dir="rtl">
<h3 dir="rtl" id="b39_Chronicles_2, פרק טז">פרק-טז</h3><p dir="rtl">
<span dir="rtl" class="inlineHeader" id="b39_Chronicles_2, פרק טז, א">א</span>
בשנת שלשים ושש למלכות אסא עלה בעשא מלך ישראל על יהודה ויבן את הרמה לבלתי תת יוצא ובא לאסא מלך יהודה:<p dir="rtl">
<span dir="rtl" class="inlineHeader" id="b39_Chronicles_2, פרק טז, ב">ב</span>
ויצא אסא כסף וזהב מאצרות בית יהוה ובית המלך וישלח אל בן הדד מלך ארם היושב בדרמשק לאמר:<p dir="rtl">
<span dir="rtl" class="inlineHeader" id="b39_Chronicles_2, פרק טז, ג">ג</span>
ברית ביני ובינך ובין אבי ובין אביך הנה שלחתי לך כסף וזהב לך הפר בריתך את בעשא מלך ישראל ויעלה מעלי:<p dir="rtl">
<span dir="rtl" class="inlineHeader" id="b39_Chronicles_2, פרק טז, ד">ד</span>
וישמע בן הדד אל המלך אסא וישלח את שרי החילים אשר לו אל ערי ישראל ויכו את עיון ואת דן ואת אבל מים ואת כל מסכנות ערי נפתלי:<p dir="rtl">
<span dir="rtl" class="inlineHeader" id="b39_Chronicles_2, פרק טז, ה">ה</span>
ויהי כשמע בעשא ויחדל מבנות את הרמה וישבת את מלאכתו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק טז, ו">ו</span>
ואסא המלך לקח את כל יהודה וישאו את אבני הרמה ואת עציה אשר בנה בעשא ויבן בהם את גבע ואת המצפה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק טז, ז">ז</span>
ובעת ההיא בא חנני הראה אל אסא מלך יהודה ויאמר אליו בהשענך על מלך ארם ולא נשענת על יהוה אלהיך על כן נמלט חיל מלך ארם מידך:<p dir="rtl">
<span dir="rtl" class="inlineHeader" id="b39_Chronicles_2, פרק טז, ח">ח</span>
הלא הכושים והלובים היו לחיל לרב לרכב ולפרשים להרבה מאד ובהשענך על יהוה נתנם בידך:<p dir="rtl">
<span dir="rtl" class="inlineHeader" id="b39_Chronicles_2, פרק טז, ט">ט</span>
כי יהוה עיניו משטטות בכל הארץ להתחזק עם לבבם שלם אליו נסכלת על זאת כי מעתה יש עמך מלחמות:<p dir="rtl">
<span dir="rtl" class="inlineHeader" id="b39_Chronicles_2, פרק טז, י">י</span>
ויכעס אסא אל הראה ויתנהו בית המהפכת כי בזעף עמו על זאת וירצץ אסא מן העם בעת ההיא:<p dir="rtl">
<span dir="rtl" class="inlineHeader" id="b39_Chronicles_2, פרק טז, יא">יא</span>
והנה דברי אסא הראשונים והאחרונים הנם כתובים על ספר המלכים ליהודה וישראל:<p dir="rtl">
<span dir="rtl" class="inlineHeader" id="b39_Chronicles_2, פרק טז, יב">יב</span>
ויחלא אסא בשנת שלושים ותשע למלכותו ברגליו עד למעלה חליו וגם בחליו לא דרש את יהוה כי ברפאים:<p dir="rtl">
<span dir="rtl" class="inlineHeader" id="b39_Chronicles_2, פרק טז, יג">יג</span>
וישכב אסא עם אבתיו וימת בשנת ארבעים ואחת למלכו:<p dir="rtl">
<span dir="rtl" class="inlineHeader" id="b39_Chronicles_2, פרק טז, יד">יד</span>
ויקברהו בקברתיו אשר כרה לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו לו שרפה גדולה עד למאד: <B>(פ)</B><p dir="rtl">
<h3 dir="rtl" id="b39_Chronicles_2, פרק יז">פרק-יז</h3><p dir="rtl">
<span dir="rtl" class="inlineHeader" id="b39_Chronicles_2, פרק יז, א">א</span>
וימלך יהושפט בנו תחתיו ויתחזק על ישראל:<p dir="rtl">
<span dir="rtl" class="inlineHeader" id="b39_Chronicles_2, פרק יז, ב">ב</span>
ויתן חיל בכל ערי יהודה הבצרות ויתן נציבים בארץ יהודה ובערי אפרים אשר לכד אסא אביו:<p dir="rtl">
<span dir="rtl" class="inlineHeader" id="b39_Chronicles_2, פרק יז, ג">ג</span>
ויהי יהוה עם יהושפט כי הלך בדרכי דויד אביו הראשנים ולא דרש לבעלים:<p dir="rtl">
<span dir="rtl" class="inlineHeader" id="b39_Chronicles_2, פרק יז, ד">ד</span>
כי לאלהי אביו דרש ובמצותיו הלך ולא כמעשה ישראל:<p dir="rtl">
<span dir="rtl" class="inlineHeader" id="b39_Chronicles_2, פרק יז, ה">ה</span>
ויכן יהוה את הממלכה בידו ויתנו כל יהודה מנחה ליהושפט ויהי לו עשר וכבוד לרב:<p dir="rtl">
<span dir="rtl" class="inlineHeader" id="b39_Chronicles_2, פרק יז, ו">ו</span>
ויגבה לבו בדרכי יהוה ועוד הסיר את הבמות ואת האשרים מיהודה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, ז">ז</span>
ובשנת שלוש למלכו שלח לשריו לבן חיל ולעבדיה ולזכריה ולנתנאל ולמיכיהו ללמד בערי יהודה:<p dir="rtl">
<span dir="rtl" class="inlineHeader" id="b39_Chronicles_2, פרק יז, ח">ח</span>
ועמהם הלוים שמעיהו ונתניהו וזבדיהו ועשהאל ושמרימות ויהונתן ואדניהו וטוביהו וטוב אדוניה הלוים ועמהם אלישמע ויהורם הכהנים:<p dir="rtl">
<span dir="rtl" class="inlineHeader" id="b39_Chronicles_2, פרק יז, ט">ט</span>
וילמדו ביהודה ועמהם ספר תורת יהוה ויסבו בכל ערי יהודה וילמדו בעם:<p dir="rtl">
<span dir="rtl" class="inlineHeader" id="b39_Chronicles_2, פרק יז, י">י</span>
ויהי פחד יהוה על כל ממלכות הארצות אשר סביבות יהודה ולא נלחמו עם יהושפט:<p dir="rtl">
<span dir="rtl" class="inlineHeader" id="b39_Chronicles_2, פרק יז, יא">יא</span>
ומן פלשתים מביאים ליהושפט מנחה וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, יב">יב</span>
ויהי יהושפט הלך וגדל עד למעלה ויבן ביהודה בירניות וערי מסכנות:<p dir="rtl">
<span dir="rtl" class="inlineHeader" id="b39_Chronicles_2, פרק יז, יג">יג</span>
ומלאכה רבה היה לו בערי יהודה ואנשי מלחמה גבורי חיל בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק יז, יד">יד</span>
 ואלה פקדתם לבית אבותיהם ליהודה שרי אלפים <B>(ס)</B> עדנה השר ועמו גבורי חיל שלש מאות אלף: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, טו">טו</span>
ועל ידו יהוחנן השר ועמו מאתים ושמונים אלף: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, טז">טז</span>
ועל ידו עמסיה בן זכרי המתנדב ליהוה ועמו מאתים אלף גבור חיל: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, יז">יז</span>
ומן בנימן גבור חיל אלידע ועמו נשקי קשת ומגן מאתים אלף: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, יח">יח</span>
ועל ידו יהוזבד ועמו מאה ושמונים אלף חלוצי צבא: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יז, יט">יט</span>
אלה המשרתים את המלך מלבד אשר נתן המלך בערי המבצר בכל יהודה: <B>(פ)</B><p dir="rtl">
<h3 dir="rtl" id="b39_Chronicles_2, פרק יח">פרק-יח</h3><p dir="rtl">
<span dir="rtl" class="inlineHeader" id="b39_Chronicles_2, פרק יח, א">א</span>
ויהי ליהושפט עשר וכבוד לרב ויתחתן לאחאב:<p dir="rtl">
<span dir="rtl" class="inlineHeader" id="b39_Chronicles_2, פרק יח, ב">ב</span>
וירד לקץ שנים אל אחאב לשמרון ויזבח לו אחאב צאן ובקר לרב ולעם אשר עמו ויסיתהו לעלות אל רמות גלעד:<p dir="rtl">
<span dir="rtl" class="inlineHeader" id="b39_Chronicles_2, פרק יח, ג">ג</span>
ויאמר אחאב מלך ישראל אל יהושפט מלך יהודה התלך עמי רמת גלעד ויאמר לו כמוני כמוך וכעמך עמי ועמך במלחמה:<p dir="rtl">
<span dir="rtl" class="inlineHeader" id="b39_Chronicles_2, פרק יח, ד">ד</span>
ויאמר יהושפט אל מלך ישראל דרש נא כיום את דבר יהוה:<p dir="rtl">
<span dir="rtl" class="inlineHeader" id="b39_Chronicles_2, פרק יח, ה">ה</span>
ויקבץ מלך ישראל את הנבאים ארבע מאות איש ויאמר אלהם הנלך אל רמת גלעד למלחמה אם אחדל ויאמרו עלה ויתן האלהים ביד המלך:<p dir="rtl">
<span dir="rtl" class="inlineHeader" id="b39_Chronicles_2, פרק יח, ו">ו</span>
ויאמר יהושפט האין פה נביא ליהוה עוד ונדרשה מאתו:<p dir="rtl">
<span dir="rtl" class="inlineHeader" id="b39_Chronicles_2, פרק יח, ז">ז</span>
ויאמר מלך ישראל אל יהושפט עוד איש אחד לדרוש את יהוה מאתו ואני שנאתיהו כי איננו מתנבא עלי לטובה כי כל ימיו לרעה הוא מיכיהו בן ימלא ויאמר יהושפט אל יאמר המלך כן:<p dir="rtl">
<span dir="rtl" class="inlineHeader" id="b39_Chronicles_2, פרק יח, ח">ח</span>
ויקרא מלך ישראל אל סריס אחד ויאמר מהר מיכהו בן ימלא:<p dir="rtl">
<span dir="rtl" class="inlineHeader" id="b39_Chronicles_2, פרק יח, ט">ט</span>
ומלך ישראל ויהושפט מלך יהודה יושבים איש על כסאו מלבשים בגדים וישבים בגרן פתח שער שמרון וכל הנביאים מתנבאים לפניהם:<p dir="rtl">
<span dir="rtl" class="inlineHeader" id="b39_Chronicles_2, פרק יח, י">י</span>
ויעש לו צדקיהו בן כנענה קרני ברזל ויאמר כה אמר יהוה באלה תנגח את ארם עד כלותם:<p dir="rtl">
<span dir="rtl" class="inlineHeader" id="b39_Chronicles_2, פרק יח, יא">יא</span>
וכל הנבאים נבאים כן לאמר עלה רמת גלעד והצלח ונתן יהוה ביד המלך:<p dir="rtl">
<span dir="rtl" class="inlineHeader" id="b39_Chronicles_2, פרק יח, יב">יב</span>
והמלאך אשר הלך לקרא למיכיהו דבר אליו לאמר הנה דברי הנבאים פה אחד טוב אל המלך ויהי נא דברך כאחד מהם ודברת טוב:<p dir="rtl">
<span dir="rtl" class="inlineHeader" id="b39_Chronicles_2, פרק יח, יג">יג</span>
ויאמר מיכיהו חי יהוה כי את אשר יאמר אלהי אתו אדבר:<p dir="rtl">
<span dir="rtl" class="inlineHeader" id="b39_Chronicles_2, פרק יח, יד">יד</span>
ויבא אל המלך ויאמר המלך אליו מיכה הנלך אל רמת גלעד למלחמה אם אחדל ויאמר עלו והצליחו וינתנו בידכם:<p dir="rtl">
<span dir="rtl" class="inlineHeader" id="b39_Chronicles_2, פרק יח, טו">טו</span>
ויאמר אליו המלך עד כמה פעמים אני משביעך אשר לא תדבר אלי רק אמת בשם יהוה:<p dir="rtl">
<span dir="rtl" class="inlineHeader" id="b39_Chronicles_2, פרק יח, טז">טז</span>
ויאמר ראיתי את כל ישראל נפוצים על ההרים כצאן אשר אין להן רעה ויאמר יהוה לא אדנים לאלה ישובו איש לביתו בשלום:<p dir="rtl">
<span dir="rtl" class="inlineHeader" id="b39_Chronicles_2, פרק יח, יז">יז</span>
ויאמר מלך ישראל אל יהושפט הלא אמרתי אליך לא יתנבא עלי טוב כי אם לרע: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יח, יח">יח</span>
ויאמר לכן שמעו דבר יהוה ראיתי את יהוה יושב על כסאו וכל צבא השמים עמדים על ימינו ושמאלו:<p dir="rtl">
<span dir="rtl" class="inlineHeader" id="b39_Chronicles_2, פרק יח, יט">יט</span>
ויאמר יהוה מי יפתה את אחאב מלך ישראל ויעל ויפל ברמות גלעד ויאמר זה אמר ככה וזה אמר ככה:<p dir="rtl">
<span dir="rtl" class="inlineHeader" id="b39_Chronicles_2, פרק יח, כ">כ</span>
ויצא הרוח ויעמד לפני יהוה ויאמר אני אפתנו ויאמר יהוה אליו במה:<p dir="rtl">
<span dir="rtl" class="inlineHeader" id="b39_Chronicles_2, פרק יח, כא">כא</span>
ויאמר אצא והייתי לרוח שקר בפי כל נביאיו ויאמר תפתה וגם תוכל צא ועשה כן:<p dir="rtl">
<span dir="rtl" class="inlineHeader" id="b39_Chronicles_2, פרק יח, כב">כב</span>
ועתה הנה נתן יהוה רוח שקר בפי נביאיך אלה ויהוה דבר עליך רעה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יח, כג">כג</span>
ויגש צדקיהו בן כנענה ויך את מיכיהו על הלחי ויאמר אי זה הדרך עבר רוח יהוה מאתי לדבר אתך:<p dir="rtl">
<span dir="rtl" class="inlineHeader" id="b39_Chronicles_2, פרק יח, כד">כד</span>
ויאמר מיכיהו הנך ראה ביום ההוא אשר תבוא חדר בחדר להחבא:<p dir="rtl">
<span dir="rtl" class="inlineHeader" id="b39_Chronicles_2, פרק יח, כה">כה</span>
ויאמר מלך ישראל קחו את מיכיהו והשיבהו אל אמון שר העיר ואל יואש בן המלך:<p dir="rtl">
<span dir="rtl" class="inlineHeader" id="b39_Chronicles_2, פרק יח, כו">כו</span>
ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום:<p dir="rtl">
<span dir="rtl" class="inlineHeader" id="b39_Chronicles_2, פרק יח, כז">כז</span>
ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם:<p dir="rtl">
<span dir="rtl" class="inlineHeader" id="b39_Chronicles_2, פרק יח, כח">כח</span>
ויעל מלך ישראל ויהושפט מלך יהודה אל רמת גלעד:<p dir="rtl">
<span dir="rtl" class="inlineHeader" id="b39_Chronicles_2, פרק יח, כט">כט</span>
ויאמר מלך ישראל אל יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה:<p dir="rtl">
<span dir="rtl" class="inlineHeader" id="b39_Chronicles_2, פרק יח, ל">ל</span>
ומלך ארם צוה את שרי הרכב אשר לו לאמר לא תלחמו את הקטן את הגדול כי אם את מלך ישראל לבדו:<p dir="rtl">
<span dir="rtl" class="inlineHeader" id="b39_Chronicles_2, פרק יח, לא">לא</span>
ויהי כראות שרי הרכב את יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו:<p dir="rtl">
<span dir="rtl" class="inlineHeader" id="b39_Chronicles_2, פרק יח, לב">לב</span>
ויהי כראות שרי הרכב כי לא היה מלך ישראל וישבו מאחריו:<p dir="rtl">
<span dir="rtl" class="inlineHeader" id="b39_Chronicles_2, פרק יח, לג">לג</span>
ואיש משך בקשת לתמו ויך את מלך ישראל בין הדבקים ובין השרין ויאמר לרכב הפך ידיך והוצאתני מן המחנה כי החליתי:<p dir="rtl">
<span dir="rtl" class="inlineHeader" id="b39_Chronicles_2, פרק יח, לד">לד</span>
ותעל המלחמה ביום ההוא ומלך ישראל היה מעמיד במרכבה נכח ארם עד הערב וימת לעת בוא השמש:<p dir="rtl">
<h3 dir="rtl" id="b39_Chronicles_2, פרק יט">פרק-יט</h3><p dir="rtl">
<span dir="rtl" class="inlineHeader" id="b39_Chronicles_2, פרק יט, א">א</span>
וישב יהושפט מלך יהודה אל ביתו בשלום לירושלם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק יט, ב">ב</span>
ויצא אל פניו יהוא בן חנני החזה ויאמר אל המלך יהושפט הלרשע לעזר ולשנאי יהוה תאהב ובזאת עליך קצף מלפני יהוה:<p dir="rtl">
<span dir="rtl" class="inlineHeader" id="b39_Chronicles_2, פרק יט, ג">ג</span>
אבל דברים טובים נמצאו עמך כי בערת האשרות מן הארץ והכינות לבבך לדרש האלהים:<p dir="rtl">
<span dir="rtl" class="inlineHeader" id="b39_Chronicles_2, פרק יט, ד">ד</span>
וישב יהושפט בירושלם וישב ויצא בעם מבאר שבע עד הר אפרים וישיבם אל יהוה אלהי אבותיהם:<p dir="rtl">
<span dir="rtl" class="inlineHeader" id="b39_Chronicles_2, פרק יט, ה">ה</span>
ויעמד שפטים בארץ בכל ערי יהודה הבצרות לעיר ועיר:<p dir="rtl">
<span dir="rtl" class="inlineHeader" id="b39_Chronicles_2, פרק יט, ו">ו</span>
ויאמר אל השפטים ראו מה אתם עשים כי לא לאדם תשפטו כי ליהוה ועמכם בדבר משפט:<p dir="rtl">
<span dir="rtl" class="inlineHeader" id="b39_Chronicles_2, פרק יט, ז">ז</span>
ועתה יהי פחד יהוה עליכם שמרו ועשו כי אין עם יהוה אלהינו עולה ומשא פנים ומקח שחד:<p dir="rtl">
<span dir="rtl" class="inlineHeader" id="b39_Chronicles_2, פרק יט, ח">ח</span>
וגם בירושלם העמיד יהושפט מן הלוים והכהנים ומראשי האבות לישראל למשפט יהוה ולריב וישבו ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק יט, ט">ט</span>
ויצו עליהם לאמר כה תעשון ביראת יהוה באמונה ובלבב שלם:<p dir="rtl">
<span dir="rtl" class="inlineHeader" id="b39_Chronicles_2, פרק יט, י">י</span>
וכל ריב אשר יבוא עליכם מאחיכם הישבים בעריהם בין דם לדם בין תורה למצוה לחקים ולמשפטים והזהרתם אתם ולא יאשמו ליהוה והיה קצף עליכם ועל אחיכם כה תעשון ולא תאשמו:<p dir="rtl">
<span dir="rtl" class="inlineHeader" id="b39_Chronicles_2, פרק יט, יא">יא</span>
והנה אמריהו כהן הראש עליכם לכל דבר יהוה וזבדיהו בן ישמעאל הנגיד לבית יהודה לכל דבר המלך ושטרים הלוים לפניכם חזקו ועשו ויהי יהוה עם הטוב: <B>(פ)</B><p dir="rtl">
<h3 dir="rtl" id="b39_Chronicles_2, פרק כ">פרק-כ</h3><p dir="rtl">
<span dir="rtl" class="inlineHeader" id="b39_Chronicles_2, פרק כ, א">א</span>
ויהי אחרי כן באו בני מואב ובני עמון ועמהם מהעמונים על יהושפט למלחמה:<p dir="rtl">
<span dir="rtl" class="inlineHeader" id="b39_Chronicles_2, פרק כ, ב">ב</span>
ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי:<p dir="rtl">
<span dir="rtl" class="inlineHeader" id="b39_Chronicles_2, פרק כ, ג">ג</span>
וירא ויתן יהושפט את פניו לדרוש ליהוה ויקרא צום על כל יהודה:<p dir="rtl">
<span dir="rtl" class="inlineHeader" id="b39_Chronicles_2, פרק כ, ד">ד</span>
ויקבצו יהודה לבקש מיהוה גם מכל ערי יהודה באו לבקש את יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כ, ה">ה</span>
ויעמד יהושפט בקהל יהודה וירושלם בבית יהוה לפני החצר החדשה:<p dir="rtl">
<span dir="rtl" class="inlineHeader" id="b39_Chronicles_2, פרק כ, ו">ו</span>
ויאמר יהוה אלהי אבתינו הלא אתה הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב:<p dir="rtl">
<span dir="rtl" class="inlineHeader" id="b39_Chronicles_2, פרק כ, ז">ז</span>
הלא אתה אלהינו הורשת את ישבי הארץ הזאת מלפני עמך ישראל ותתנה לזרע אברהם אהבך לעולם:<p dir="rtl">
<span dir="rtl" class="inlineHeader" id="b39_Chronicles_2, פרק כ, ח">ח</span>
וישבו בה ויבנו לך בה מקדש לשמך לאמר:<p dir="rtl">
<span dir="rtl" class="inlineHeader" id="b39_Chronicles_2, פרק כ, ט">ט</span>
אם תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע:<p dir="rtl">
<span dir="rtl" class="inlineHeader" id="b39_Chronicles_2, פרק כ, י">י</span>
ועתה הנה בני עמון ומואב והר שעיר אשר לא נתתה לישראל לבוא בהם בבאם מארץ מצרים כי סרו מעליהם ולא השמידום:<p dir="rtl">
<span dir="rtl" class="inlineHeader" id="b39_Chronicles_2, פרק כ, יא">יא</span>
והנה הם גמלים עלינו לבוא לגרשנו מירשתך אשר הורשתנו:<p dir="rtl">
<span dir="rtl" class="inlineHeader" id="b39_Chronicles_2, פרק כ, יב">יב</span>
אלהינו הלא תשפט בם כי אין בנו כח לפני ההמון הרב הזה הבא עלינו ואנחנו לא נדע מה נעשה כי עליך עינינו:<p dir="rtl">
<span dir="rtl" class="inlineHeader" id="b39_Chronicles_2, פרק כ, יג">יג</span>
וכל יהודה עמדים לפני יהוה גם טפם נשיהם ובניהם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כ, יד">יד</span>
ויחזיאל בן זכריהו בן בניה בן יעיאל בן מתניה הלוי מן בני אסף היתה עליו רוח יהוה בתוך הקהל:<p dir="rtl">
<span dir="rtl" class="inlineHeader" id="b39_Chronicles_2, פרק כ, טו">טו</span>
ויאמר הקשיבו כל יהודה וישבי ירושלם והמלך יהושפט כה אמר יהוה לכם אתם אל תיראו ואל תחתו מפני ההמון הרב הזה כי לא לכם המלחמה כי לאלהים:<p dir="rtl">
<span dir="rtl" class="inlineHeader" id="b39_Chronicles_2, פרק כ, טז">טז</span>
מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל:<p dir="rtl">
<span dir="rtl" class="inlineHeader" id="b39_Chronicles_2, פרק כ, יז">יז</span>
לא לכם להלחם בזאת התיצבו עמדו וראו את ישועת יהוה עמכם יהודה וירושלם אל תיראו ואל תחתו מחר צאו לפניהם ויהוה עמכם:<p dir="rtl">
<span dir="rtl" class="inlineHeader" id="b39_Chronicles_2, פרק כ, יח">יח</span>
ויקד יהושפט אפים ארצה וכל יהודה וישבי ירושלם נפלו לפני יהוה להשתחות ליהוה:<p dir="rtl">
<span dir="rtl" class="inlineHeader" id="b39_Chronicles_2, פרק כ, יט">יט</span>
ויקמו הלוים מן בני הקהתים ומן בני הקרחים להלל ליהוה אלהי ישראל בקול גדול למעלה:<p dir="rtl">
<span dir="rtl" class="inlineHeader" id="b39_Chronicles_2, פרק כ, כ">כ</span>
וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם האמינו ביהוה אלהיכם ותאמנו האמינו בנביאיו והצליחו:<p dir="rtl">
<span dir="rtl" class="inlineHeader" id="b39_Chronicles_2, פרק כ, כא">כא</span>
ויועץ אל העם ויעמד משררים ליהוה ומהללים להדרת קדש בצאת לפני החלוץ ואמרים הודו ליהוה כי לעולם חסדו:<p dir="rtl">
<span dir="rtl" class="inlineHeader" id="b39_Chronicles_2, פרק כ, כב">כב</span>
ובעת החלו ברנה ותהלה נתן יהוה מארבים על בני עמון מואב והר שעיר הבאים ליהודה וינגפו:<p dir="rtl">
<span dir="rtl" class="inlineHeader" id="b39_Chronicles_2, פרק כ, כג">כג</span>
ויעמדו בני עמון ומואב על ישבי הר שעיר להחרים ולהשמיד וככלותם ביושבי שעיר עזרו איש ברעהו למשחית:<p dir="rtl">
<span dir="rtl" class="inlineHeader" id="b39_Chronicles_2, פרק כ, כד">כד</span>
ויהודה בא על המצפה למדבר ויפנו אל ההמון והנם פגרים נפלים ארצה ואין פליטה:<p dir="rtl">
<span dir="rtl" class="inlineHeader" id="b39_Chronicles_2, פרק כ, כה">כה</span>
ויבא יהושפט ועמו לבז את שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את השלל כי רב הוא:<p dir="rtl">
<span dir="rtl" class="inlineHeader" id="b39_Chronicles_2, פרק כ, כו">כו</span>
וביום הרבעי נקהלו לעמק ברכה כי שם ברכו את יהוה על כן קראו את שם המקום ההוא עמק ברכה עד היום:<p dir="rtl">
<span dir="rtl" class="inlineHeader" id="b39_Chronicles_2, פרק כ, כז">כז</span>
וישבו כל איש יהודה וירושלם ויהושפט בראשם לשוב אל ירושלם בשמחה כי שמחם יהוה מאויביהם:<p dir="rtl">
<span dir="rtl" class="inlineHeader" id="b39_Chronicles_2, פרק כ, כח">כח</span>
ויבאו ירושלם בנבלים ובכנרות ובחצצרות אל בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כ, כט">כט</span>
ויהי פחד אלהים על כל ממלכות הארצות בשמעם כי נלחם יהוה עם אויבי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כ, ל">ל</span>
ותשקט מלכות יהושפט וינח לו אלהיו מסביב: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כ, לא">לא</span>
וימלך יהושפט על יהודה בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי:<p dir="rtl">
<span dir="rtl" class="inlineHeader" id="b39_Chronicles_2, פרק כ, לב">לב</span>
וילך בדרך אביו אסא ולא סר ממנה לעשות הישר בעיני יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כ, לג">לג</span>
אך הבמות לא סרו ועוד העם לא הכינו לבבם לאלהי אבתיהם:<p dir="rtl">
<span dir="rtl" class="inlineHeader" id="b39_Chronicles_2, פרק כ, לד">לד</span>
ויתר דברי יהושפט הראשנים והאחרנים הנם כתובים בדברי יהוא בן חנני אשר העלה על ספר מלכי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כ, לה">לה</span>
ואחריכן אתחבר יהושפט מלך יהודה עם אחזיה מלך ישראל הוא הרשיע לעשות:<p dir="rtl">
<span dir="rtl" class="inlineHeader" id="b39_Chronicles_2, פרק כ, לו">לו</span>
ויחברהו עמו לעשות אניות ללכת תרשיש ויעשו אניות בעציון גבר:<p dir="rtl">
<span dir="rtl" class="inlineHeader" id="b39_Chronicles_2, פרק כ, לז">לז</span>
ויתנבא אליעזר בן דדוהו ממרשה על יהושפט לאמר כהתחברך עם אחזיהו פרץ יהוה את מעשיך וישברו אניות ולא עצרו ללכת אל תרשיש:<p dir="rtl">
<h3 dir="rtl" id="b39_Chronicles_2, פרק כא">פרק-כא</h3><p dir="rtl">
<span dir="rtl" class="inlineHeader" id="b39_Chronicles_2, פרק כא, א">א</span>
וישכב יהושפט עם אבתיו ויקבר עם אבתיו בעיר דויד וימלך יהורם בנו תחתיו:<p dir="rtl">
<span dir="rtl" class="inlineHeader" id="b39_Chronicles_2, פרק כא, ב">ב</span>
ולו אחים בני יהושפט עזריה ויחיאל וזכריהו ועזריהו ומיכאל ושפטיהו כל אלה בני יהושפט מלך ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כא, ג">ג</span>
ויתן להם אביהם מתנות רבות לכסף ולזהב ולמגדנות עם ערי מצרות ביהודה ואת הממלכה נתן ליהורם כי הוא הבכור: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כא, ד">ד</span>
ויקם יהורם על ממלכת אביו ויתחזק ויהרג את כל אחיו בחרב וגם משרי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כא, ה">ה</span>
בן שלשים ושתים שנה יהורם במלכו ושמונה שנים מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק כא, ו">ו</span>
וילך בדרך מלכי ישראל כאשר עשו בית אחאב כי בת אחאב היתה לו אשה ויעש הרע בעיני יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כא, ז">ז</span>
ולא אבה יהוה להשחית את בית דויד למען הברית אשר כרת לדויד וכאשר אמר לתת לו ניר ולבניו כל הימים:<p dir="rtl">
<span dir="rtl" class="inlineHeader" id="b39_Chronicles_2, פרק כא, ח">ח</span>
בימיו פשע אדום מתחת יד יהודה וימליכו עליהם מלך:<p dir="rtl">
<span dir="rtl" class="inlineHeader" id="b39_Chronicles_2, פרק כא, ט">ט</span>
ויעבר יהורם עם שריו וכל הרכב עמו ויהי קם לילה ויך את אדום הסובב אליו ואת שרי הרכב:<p dir="rtl">
<span dir="rtl" class="inlineHeader" id="b39_Chronicles_2, פרק כא, י">י</span>
ויפשע אדום מתחת יד יהודה עד היום הזה אז תפשע לבנה בעת ההיא מתחת ידו כי עזב את יהוה אלהי אבתיו:<p dir="rtl">
<span dir="rtl" class="inlineHeader" id="b39_Chronicles_2, פרק כא, יא">יא</span>
גם הוא עשה במות בהרי יהודה ויזן את ישבי ירושלם וידח את יהודה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כא, יב">יב</span>
ויבא אליו מכתב מאליהו הנביא לאמר כה אמר יהוה אלהי דויד אביך תחת אשר לא הלכת בדרכי יהושפט אביך ובדרכי אסא מלך יהודה:<p dir="rtl">
<span dir="rtl" class="inlineHeader" id="b39_Chronicles_2, פרק כא, יג">יג</span>
ותלך בדרך מלכי ישראל ותזנה את יהודה ואת ישבי ירושלם כהזנות בית אחאב וגם את אחיך בית אביך הטובים ממך הרגת:<p dir="rtl">
<span dir="rtl" class="inlineHeader" id="b39_Chronicles_2, פרק כא, יד">יד</span>
הנה יהוה נגף מגפה גדולה בעמך ובבניך ובנשיך ובכל רכושך:<p dir="rtl">
<span dir="rtl" class="inlineHeader" id="b39_Chronicles_2, פרק כא, טו">טו</span>
ואתה בחליים רבים במחלה מעיך עד יצאו מעיך מן החלי ימים על ימים:<p dir="rtl">
<span dir="rtl" class="inlineHeader" id="b39_Chronicles_2, פרק כא, טז">טז</span>
ויער יהוה על יהורם את רוח הפלשתים והערבים אשר על יד כושים:<p dir="rtl">
<span dir="rtl" class="inlineHeader" id="b39_Chronicles_2, פרק כא, יז">יז</span>
ויעלו ביהודה ויבקעוה וישבו את כל הרכוש הנמצא לבית המלך וגם בניו ונשיו ולא נשאר לו בן כי אם יהואחז קטן בניו:<p dir="rtl">
<span dir="rtl" class="inlineHeader" id="b39_Chronicles_2, פרק כא, יח">יח</span>
ואחרי כל זאת נגפו יהוה במעיו לחלי לאין מרפא:<p dir="rtl">
<span dir="rtl" class="inlineHeader" id="b39_Chronicles_2, פרק כא, יט">יט</span>
ויהי לימים מימים וכעת צאת הקץ לימים שנים יצאו מעיו עם חליו וימת בתחלאים רעים ולא עשו לו עמו שרפה כשרפת אבתיו:<p dir="rtl">
<span dir="rtl" class="inlineHeader" id="b39_Chronicles_2, פרק כא, כ">כ</span>
בן שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים:<p dir="rtl">
<h3 dir="rtl" id="b39_Chronicles_2, פרק כב">פרק-כב</h3><p dir="rtl">
<span dir="rtl" class="inlineHeader" id="b39_Chronicles_2, פרק כב, א">א</span>
וימליכו יושבי ירושלם את אחזיהו בנו הקטן תחתיו כי כל הראשנים הרג הגדוד הבא בערבים למחנה וימלך אחזיהו בן יהורם מלך יהודה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כב, ב">ב</span>
בן ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי:<p dir="rtl">
<span dir="rtl" class="inlineHeader" id="b39_Chronicles_2, פרק כב, ג">ג</span>
גם הוא הלך בדרכי בית אחאב כי אמו היתה יועצתו להרשיע:<p dir="rtl">
<span dir="rtl" class="inlineHeader" id="b39_Chronicles_2, פרק כב, ד">ד</span>
ויעש הרע בעיני יהוה כבית אחאב כי המה היו לו יועצים אחרי מות אביו למשחית לו:<p dir="rtl">
<span dir="rtl" class="inlineHeader" id="b39_Chronicles_2, פרק כב, ה">ה</span>
גם בעצתם הלך וילך את יהורם בן אחאב מלך ישראל למלחמה על חזאל מלך ארם ברמות גלעד ויכו הרמים את יורם:<p dir="rtl">
<span dir="rtl" class="inlineHeader" id="b39_Chronicles_2, פרק כב, ו">ו</span>
וישב להתרפא ביזרעאל כי המכים אשר הכהו ברמה בהלחמו את חזהאל מלך ארם ועזריהו בן יהורם מלך יהודה ירד לראות את יהורם בן אחאב ביזרעאל כי חלה הוא:<p dir="rtl">
<span dir="rtl" class="inlineHeader" id="b39_Chronicles_2, פרק כב, ז">ז</span>
ומאלהים היתה תבוסת אחזיהו לבוא אל יורם ובבאו יצא עם יהורם אל יהוא בן נמשי אשר משחו יהוה להכרית את בית אחאב:<p dir="rtl">
<span dir="rtl" class="inlineHeader" id="b39_Chronicles_2, פרק כב, ח">ח</span>
ויהי כהשפט יהוא עם בית אחאב וימצא את שרי יהודה ובני אחי אחזיהו משרתים לאחזיהו ויהרגם:<p dir="rtl">
<span dir="rtl" class="inlineHeader" id="b39_Chronicles_2, פרק כב, ט">ט</span>
ויבקש את אחזיהו וילכדהו והוא מתחבא בשמרון ויבאהו אל יהוא וימתהו ויקברהו כי אמרו בן יהושפט הוא אשר דרש את יהוה בכל לבבו ואין לבית אחזיהו לעצר כח לממלכה:<p dir="rtl">
<span dir="rtl" class="inlineHeader" id="b39_Chronicles_2, פרק כב, י">י</span>
ועתליהו אם אחזיהו ראתה כי מת בנה ותקם ותדבר את כל זרע הממלכה לבית יהודה:<p dir="rtl">
<span dir="rtl" class="inlineHeader" id="b39_Chronicles_2, פרק כב, יא">יא</span>
ותקח יהושבעת בת המלך את יואש בן אחזיהו ותגנב אתו מתוך בני המלך המומתים ותתן אתו ואת מינקתו בחדר המטות ותסתירהו יהושבעת בת המלך יהורם אשת יהוידע הכהן כי היא היתה אחות אחזיהו מפני עתליהו ולא המיתתהו:<p dir="rtl">
<span dir="rtl" class="inlineHeader" id="b39_Chronicles_2, פרק כב, יב">יב</span>
ויהי אתם בבית האלהים מתחבא שש שנים ועתליה מלכת על הארץ: <B>(פ)</B><p dir="rtl">
<h3 dir="rtl" id="b39_Chronicles_2, פרק כג">פרק-כג</h3><p dir="rtl">
<span dir="rtl" class="inlineHeader" id="b39_Chronicles_2, פרק כג, א">א</span>
ובשנה השבעית התחזק יהוידע ויקח את שרי המאות לעזריהו בן ירחם ולישמעאל בן יהוחנן ולעזריהו בן עובד ואת מעשיהו בן עדיהו ואת אלישפט בן זכרי עמו בברית:<p dir="rtl">
<span dir="rtl" class="inlineHeader" id="b39_Chronicles_2, פרק כג, ב">ב</span>
ויסבו ביהודה ויקבצו את הלוים מכל ערי יהודה וראשי האבות לישראל ויבאו אל ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק כג, ג">ג</span>
ויכרת כל הקהל ברית בבית האלהים עם המלך ויאמר להם הנה בן המלך ימלך כאשר דבר יהוה על בני דויד:<p dir="rtl">
<span dir="rtl" class="inlineHeader" id="b39_Chronicles_2, פרק כג, ד">ד</span>
זה הדבר אשר תעשו השלשית מכם באי השבת לכהנים וללוים לשערי הספים:<p dir="rtl">
<span dir="rtl" class="inlineHeader" id="b39_Chronicles_2, פרק כג, ה">ה</span>
והשלשית בבית המלך והשלשית בשער היסוד וכל העם בחצרות בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כג, ו">ו</span>
ואל יבוא בית יהוה כי אם הכהנים והמשרתים ללוים המה יבאו כי קדש המה וכל העם ישמרו משמרת יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כג, ז">ז</span>
והקיפו הלוים את המלך סביב איש וכליו בידו והבא אל הבית יומת והיו את המלך בבאו ובצאתו:<p dir="rtl">
<span dir="rtl" class="inlineHeader" id="b39_Chronicles_2, פרק כג, ח">ח</span>
ויעשו הלוים וכל יהודה ככל אשר צוה יהוידע הכהן ויקחו איש את אנשיו באי השבת עם יוצאי השבת כי לא פטר יהוידע הכהן את המחלקות:<p dir="rtl">
<span dir="rtl" class="inlineHeader" id="b39_Chronicles_2, פרק כג, ט">ט</span>
ויתן יהוידע הכהן לשרי המאות את החניתים ואת המגנות ואת השלטים אשר למלך דויד אשר בית האלהים:<p dir="rtl">
<span dir="rtl" class="inlineHeader" id="b39_Chronicles_2, פרק כג, י">י</span>
ויעמד את כל העם ואיש שלחו בידו מכתף הבית הימנית עד כתף הבית השמאלית למזבח ולבית על המלך סביב:<p dir="rtl">
<span dir="rtl" class="inlineHeader" id="b39_Chronicles_2, פרק כג, יא">יא</span>
ויוציאו את בן המלך ויתנו עליו את הנזר ואת העדות וימליכו אתו וימשחהו יהוידע ובניו ויאמרו יחי המלך: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כג, יב">יב</span>
ותשמע עתליהו את קול העם הרצים והמהללים את המלך ותבוא אל העם בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כג, יג">יג</span>
ותרא והנה המלך עומד על עמודו במבוא והשרים והחצצרות על המלך וכל עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את בגדיה ותאמר קשר קשר: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כג, יד">יד</span>
ויוצא יהוידע הכהן את שרי המאות פקודי החיל ויאמר אלהם הוציאוה אל מבית השדרות והבא אחריה יומת בחרב כי אמר הכהן לא תמיתוה בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כג, טו">טו</span>
וישימו לה ידים ותבוא אל מבוא שער הסוסים בית המלך וימיתוה שם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כג, טז">טז</span>
ויכרת יהוידע ברית בינו ובין כל העם ובין המלך להיות לעם ליהוה:<p dir="rtl">
<span dir="rtl" class="inlineHeader" id="b39_Chronicles_2, פרק כג, יז">יז</span>
ויבאו כל העם בית הבעל ויתצהו ואת מזבחתיו ואת צלמיו שברו ואת מתן כהן הבעל הרגו לפני המזבחות:<p dir="rtl">
<span dir="rtl" class="inlineHeader" id="b39_Chronicles_2, פרק כג, יח">יח</span>
וישם יהוידע פקדת בית יהוה ביד הכהנים הלוים אשר חלק דויד על בית יהוה להעלות עלות יהוה ככתוב בתורת משה בשמחה ובשיר על ידי דויד:<p dir="rtl">
<span dir="rtl" class="inlineHeader" id="b39_Chronicles_2, פרק כג, יט">יט</span>
ויעמד השוערים על שערי בית יהוה ולא יבא טמא לכל דבר:<p dir="rtl">
<span dir="rtl" class="inlineHeader" id="b39_Chronicles_2, פרק כג, כ">כ</span>
ויקח את שרי המאות ואת האדירים ואת המושלים בעם ואת כל עם הארץ ויורד את המלך מבית יהוה ויבאו בתוך שער העליון בית המלך ויושיבו את המלך על כסא הממלכה:<p dir="rtl">
<span dir="rtl" class="inlineHeader" id="b39_Chronicles_2, פרק כג, כא">כא</span>
וישמחו כל עם הארץ והעיר שקטה ואת עתליהו המיתו בחרב:<p dir="rtl">
<h3 dir="rtl" id="b39_Chronicles_2, פרק כד">פרק-כד</h3><p dir="rtl">
<span dir="rtl" class="inlineHeader" id="b39_Chronicles_2, פרק כד, א">א</span>
בן שבע שנים יאש במלכו וארבעים שנה מלך בירושלם ושם אמו צביה מבאר שבע:<p dir="rtl">
<span dir="rtl" class="inlineHeader" id="b39_Chronicles_2, פרק כד, ב">ב</span>
ויעש יואש הישר בעיני יהוה כל ימי יהוידע הכהן: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כד, ג">ג</span>
וישא לו יהוידע נשים שתים ויולד בנים ובנות:<p dir="rtl">
<span dir="rtl" class="inlineHeader" id="b39_Chronicles_2, פרק כד, ד">ד</span>
ויהי אחריכן היה עם לב יואש לחדש את בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כד, ה">ה</span>
ויקבץ את הכהנים והלוים ויאמר להם צאו לערי יהודה וקבצו מכל ישראל כסף לחזק את בית אלהיכם מדי שנה בשנה ואתם תמהרו לדבר ולא מהרו הלוים:<p dir="rtl">
<span dir="rtl" class="inlineHeader" id="b39_Chronicles_2, פרק כד, ו">ו</span>
ויקרא המלך ליהוידע הראש ויאמר לו מדוע לא דרשת על הלוים להביא מיהודה ומירושלם את משאת משה עבד יהוה והקהל לישראל לאהל העדות:<p dir="rtl">
<span dir="rtl" class="inlineHeader" id="b39_Chronicles_2, פרק כד, ז">ז</span>
כי עתליהו המרשעת בניה פרצו את בית האלהים וגם כל קדשי בית יהוה עשו לבעלים:<p dir="rtl">
<span dir="rtl" class="inlineHeader" id="b39_Chronicles_2, פרק כד, ח">ח</span>
ויאמר המלך ויעשו ארון אחד ויתנהו בשער בית יהוה חוצה:<p dir="rtl">
<span dir="rtl" class="inlineHeader" id="b39_Chronicles_2, פרק כד, ט">ט</span>
ויתנו קול ביהודה ובירושלם להביא ליהוה משאת משה עבד האלהים על ישראל במדבר:<p dir="rtl">
<span dir="rtl" class="inlineHeader" id="b39_Chronicles_2, פרק כד, י">י</span>
וישמחו כל השרים וכל העם ויביאו וישליכו לארון עד לכלה:<p dir="rtl">
<span dir="rtl" class="inlineHeader" id="b39_Chronicles_2, פרק כד, יא">יא</span>
ויהי בעת יביא את הארון אל פקדת המלך ביד הלוים וכראותם כי רב הכסף ובא סופר המלך ופקיד כהן הראש ויערו את הארון וישאהו וישיבהו אל מקמו כה עשו ליום ביום ויאספו כסף לרב:<p dir="rtl">
<span dir="rtl" class="inlineHeader" id="b39_Chronicles_2, פרק כד, יב">יב</span>
ויתנהו המלך ויהוידע אל עושה מלאכת עבודת בית יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כד, יג">יג</span>
ויעשו עשי המלאכה ותעל ארוכה למלאכה בידם ויעמידו את בית האלהים על מתכנתו ויאמצהו:<p dir="rtl">
<span dir="rtl" class="inlineHeader" id="b39_Chronicles_2, פרק כד, יד">יד</span>
וככלותם הביאו לפני המלך ויהוידע את שאר הכסף ויעשהו כלים לבית יהוה כלי שרת והעלות וכפות וכלי זהב וכסף ויהיו מעלים עלות בבית יהוה תמיד כל ימי יהוידע: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כד, טו">טו</span>
ויזקן יהוידע וישבע ימים וימת בן מאה ושלשים שנה במותו:<p dir="rtl">
<span dir="rtl" class="inlineHeader" id="b39_Chronicles_2, פרק כד, טז">טז</span>
ויקברהו בעיר דויד עם המלכים כי עשה טובה בישראל ועם האלהים וביתו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כד, יז">יז</span>
ואחרי מות יהוידע באו שרי יהודה וישתחוו למלך אז שמע המלך אליהם:<p dir="rtl">
<span dir="rtl" class="inlineHeader" id="b39_Chronicles_2, פרק כד, יח">יח</span>
ויעזבו את בית יהוה אלהי אבותיהם ויעבדו את האשרים ואת העצבים ויהי קצף על יהודה וירושלם באשמתם זאת:<p dir="rtl">
<span dir="rtl" class="inlineHeader" id="b39_Chronicles_2, פרק כד, יט">יט</span>
וישלח בהם נבאים להשיבם אל יהוה ויעידו בם ולא האזינו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כד, כ">כ</span>
ורוח אלהים לבשה את זכריה בן יהוידע הכהן ויעמד מעל לעם ויאמר להם כה אמר האלהים למה אתם עברים את מצות יהוה ולא תצליחו כי עזבתם את יהוה ויעזב אתכם:<p dir="rtl">
<span dir="rtl" class="inlineHeader" id="b39_Chronicles_2, פרק כד, כא">כא</span>
ויקשרו עליו וירגמהו אבן במצות המלך בחצר בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כד, כב">כב</span>
ולא זכר יואש המלך החסד אשר עשה יהוידע אביו עמו ויהרג את בנו וכמותו אמר ירא יהוה וידרש: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כד, כג">כג</span>
ויהי לתקופת השנה עלה עליו חיל ארם ויבאו אל יהודה וירושלם וישחיתו את כל שרי העם מעם וכל שללם שלחו למלך דרמשק:<p dir="rtl">
<span dir="rtl" class="inlineHeader" id="b39_Chronicles_2, פרק כד, כד">כד</span>
כי במצער אנשים באו חיל ארם ויהוה נתן בידם חיל לרב מאד כי עזבו את יהוה אלהי אבותיהם ואת יואש עשו שפטים:<p dir="rtl">
<span dir="rtl" class="inlineHeader" id="b39_Chronicles_2, פרק כד, כה">כה</span>
ובלכתם ממנו כי עזבו אתו במחליים רבים התקשרו עליו עבדיו בדמי בני יהוידע הכהן ויהרגהו על מטתו וימת ויקברהו בעיר דויד ולא קברהו בקברות המלכים:<p dir="rtl">
<span dir="rtl" class="inlineHeader" id="b39_Chronicles_2, פרק כד, כו">כו</span>
ואלה המתקשרים עליו זבד בן שמעת העמונית ויהוזבד בן שמרית המואבית:<p dir="rtl">
<span dir="rtl" class="inlineHeader" id="b39_Chronicles_2, פרק כד, כז">כז</span>
ובניו ורב המשא עליו ויסוד בית האלהים הנם כתובים על מדרש ספר המלכים וימלך אמציהו בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק כה">פרק-כה</h3><p dir="rtl">
<span dir="rtl" class="inlineHeader" id="b39_Chronicles_2, פרק כה, א">א</span>
בן עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים:<p dir="rtl">
<span dir="rtl" class="inlineHeader" id="b39_Chronicles_2, פרק כה, ב">ב</span>
ויעש הישר בעיני יהוה רק לא בלבב שלם:<p dir="rtl">
<span dir="rtl" class="inlineHeader" id="b39_Chronicles_2, פרק כה, ג">ג</span>
ויהי כאשר חזקה הממלכה עליו ויהרג את עבדיו המכים את המלך אביו:<p dir="rtl">
<span dir="rtl" class="inlineHeader" id="b39_Chronicles_2, פרק כה, ד">ד</span>
ואת בניהם לא המית כי ככתוב בתורה בספר משה אשר צוה יהוה לאמר לא ימותו אבות על בנים ובנים לא ימותו על אבות כי איש בחטאו ימותו:<p dir="rtl">
<span dir="rtl" class="inlineHeader" id="b39_Chronicles_2, פרק כה, ה">ה</span>
ויקבץ אמציהו את יהודה ויעמידם לבית אבות לשרי האלפים ולשרי המאות לכל יהודה ובנימן ויפקדם למבן עשרים שנה ומעלה וימצאם שלש מאות אלף בחור יוצא צבא אחז רמח וצנה:<p dir="rtl">
<span dir="rtl" class="inlineHeader" id="b39_Chronicles_2, פרק כה, ו">ו</span>
וישכר מישראל מאה אלף גבור חיל במאה ככר כסף:<p dir="rtl">
<span dir="rtl" class="inlineHeader" id="b39_Chronicles_2, פרק כה, ז">ז</span>
ואיש האלהים בא אליו לאמר המלך אל יבא עמך צבא ישראל כי אין יהוה עם ישראל כל בני אפרים:<p dir="rtl">
<span dir="rtl" class="inlineHeader" id="b39_Chronicles_2, פרק כה, ח">ח</span>
כי אם בא אתה עשה חזק למלחמה יכשילך האלהים לפני אויב כי יש כח באלהים לעזור ולהכשיל:<p dir="rtl">
<span dir="rtl" class="inlineHeader" id="b39_Chronicles_2, פרק כה, ט">ט</span>
ויאמר אמציהו לאיש האלהים ומה לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה:<p dir="rtl">
<span dir="rtl" class="inlineHeader" id="b39_Chronicles_2, פרק כה, י">י</span>
ויבדילם אמציהו להגדוד אשר בא אליו מאפרים ללכת למקומם ויחר אפם מאד ביהודה וישובו למקומם בחרי אף: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כה, יא">יא</span>
ואמציהו התחזק וינהג את עמו וילך גיא המלח ויך את בני שעיר עשרת אלפים:<p dir="rtl">
<span dir="rtl" class="inlineHeader" id="b39_Chronicles_2, פרק כה, יב">יב</span>
ועשרת אלפים חיים שבו בני יהודה ויביאום לראש הסלע וישליכום מראש הסלע וכלם נבקעו:<p dir="rtl">
<span dir="rtl" class="inlineHeader" id="b39_Chronicles_2, פרק כה, יג">יג</span>
ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד בית חורון ויכו מהם שלשת אלפים ויבזו בזה רבה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כה, יד">יד</span>
ויהי אחרי בוא אמציהו מהכות את אדומים ויבא את אלהי בני שעיר ויעמידם לו לאלהים ולפניהם ישתחוה ולהם יקטר:<p dir="rtl">
<span dir="rtl" class="inlineHeader" id="b39_Chronicles_2, פרק כה, טו">טו</span>
ויחר אף יהוה באמציהו וישלח אליו נביא ויאמר לו למה דרשת את אלהי העם אשר לא הצילו את עמם מידך:<p dir="rtl">
<span dir="rtl" class="inlineHeader" id="b39_Chronicles_2, פרק כה, טז">טז</span>
ויהי בדברו אליו ויאמר לו הליועץ למלך נתנוך חדל לך למה יכוך ויחדל הנביא ויאמר ידעתי כי יעץ אלהים להשחיתך כי עשית זאת ולא שמעת לעצתי:<p dir="rtl">
<span dir="rtl" class="inlineHeader" id="b39_Chronicles_2, פרק כה, יז">יז</span>
ויועץ אמציהו מלך יהודה וישלח אל יואש בן יהואחז בן יהוא מלך ישראל לאמר לך נתראה פנים:<p dir="rtl">
<span dir="rtl" class="inlineHeader" id="b39_Chronicles_2, פרק כה, יח">יח</span>
וישלח יואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח:<p dir="rtl">
<span dir="rtl" class="inlineHeader" id="b39_Chronicles_2, פרק כה, יט">יט</span>
אמרת הנה הכית את אדום ונשאך לבך להכביד עתה שבה בביתך למה תתגרה ברעה ונפלת אתה ויהודה עמך:<p dir="rtl">
<span dir="rtl" class="inlineHeader" id="b39_Chronicles_2, פרק כה, כ">כ</span>
ולא שמע אמציהו כי מהאלהים היא למען תתם ביד כי דרשו את אלהי אדום:<p dir="rtl">
<span dir="rtl" class="inlineHeader" id="b39_Chronicles_2, פרק כה, כא">כא</span>
ויעל יואש מלך ישראל ויתראו פנים הוא ואמציהו מלך יהודה בבית שמש אשר ליהודה:<p dir="rtl">
<span dir="rtl" class="inlineHeader" id="b39_Chronicles_2, פרק כה, כב">כב</span>
וינגף יהודה לפני ישראל וינסו איש לאהליו:<p dir="rtl">
<span dir="rtl" class="inlineHeader" id="b39_Chronicles_2, פרק כה, כג">כג</span>
ואת אמציהו מלך יהודה בן יואש בן יהואחז תפש יואש מלך ישראל בבית שמש ויביאהו ירושלם ויפרץ בחומת ירושלם משער אפרים עד שער הפונה ארבע מאות אמה:<p dir="rtl">
<span dir="rtl" class="inlineHeader" id="b39_Chronicles_2, פרק כה, כד">כד</span>
וכל הזהב והכסף ואת כל הכלים הנמצאים בבית האלהים עם עבד אדום ואת אצרות בית המלך ואת בני התערבות וישב שמרון:<p dir="rtl">
<span dir="rtl" class="inlineHeader" id="b39_Chronicles_2, פרק כה, כה">כה</span>
ויחי אמציהו בן יואש מלך יהודה אחרי מות יואש בן יהואחז מלך ישראל חמש עשרה שנה:<p dir="rtl">
<span dir="rtl" class="inlineHeader" id="b39_Chronicles_2, פרק כה, כו">כו</span>
ויתר דברי אמציהו הראשנים והאחרונים הלא הנם כתובים על ספר מלכי יהודה וישראל:<p dir="rtl">
<span dir="rtl" class="inlineHeader" id="b39_Chronicles_2, פרק כה, כז">כז</span>
ומעת אשר סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם:<p dir="rtl">
<span dir="rtl" class="inlineHeader" id="b39_Chronicles_2, פרק כה, כח">כח</span>
וישאהו על הסוסים ויקברו אתו עם אבתיו בעיר יהודה:<p dir="rtl">
<h3 dir="rtl" id="b39_Chronicles_2, פרק כו">פרק-כו</h3><p dir="rtl">
<span dir="rtl" class="inlineHeader" id="b39_Chronicles_2, פרק כו, א">א</span>
ויקחו כל עם יהודה את עזיהו והוא בן שש עשרה שנה וימליכו אתו תחת אביו אמציהו:<p dir="rtl">
<span dir="rtl" class="inlineHeader" id="b39_Chronicles_2, פרק כו, ב">ב</span>
הוא בנה את אילות וישיבה ליהודה אחרי שכב המלך עם אבתיו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כו, ג">ג</span>
בן שש עשרה שנה עזיהו במלכו וחמשים ושתים שנה מלך בירושלם ושם אמו יכיליה מן ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק כו, ד">ד</span>
ויעש הישר בעיני יהוה ככל אשר עשה אמציהו אביו:<p dir="rtl">
<span dir="rtl" class="inlineHeader" id="b39_Chronicles_2, פרק כו, ה">ה</span>
ויהי לדרש אלהים בימי זכריהו המבין בראת האלהים ובימי דרשו את יהוה הצליחו האלהים:<p dir="rtl">
<span dir="rtl" class="inlineHeader" id="b39_Chronicles_2, פרק כו, ו">ו</span>
ויצא וילחם בפלשתים ויפרץ את חומת גת ואת חומת יבנה ואת חומת אשדוד ויבנה ערים באשדוד ובפלשתים:<p dir="rtl">
<span dir="rtl" class="inlineHeader" id="b39_Chronicles_2, פרק כו, ז">ז</span>
ויעזרהו האלהים על פלשתים ועל הערביים הישבים בגור בעל והמעונים:<p dir="rtl">
<span dir="rtl" class="inlineHeader" id="b39_Chronicles_2, פרק כו, ח">ח</span>
ויתנו העמונים מנחה לעזיהו וילך שמו עד לבוא מצרים כי החזיק עד למעלה:<p dir="rtl">
<span dir="rtl" class="inlineHeader" id="b39_Chronicles_2, פרק כו, ט">ט</span>
ויבן עזיהו מגדלים בירושלם על שער הפנה ועל שער הגיא ועל המקצוע ויחזקם:<p dir="rtl">
<span dir="rtl" class="inlineHeader" id="b39_Chronicles_2, פרק כו, י">י</span>
ויבן מגדלים במדבר ויחצב ברות רבים כי מקנה רב היה לו ובשפלה ובמישור אכרים וכרמים בהרים ובכרמל כי אהב אדמה היה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כו, יא">יא</span>
ויהי לעזיהו חיל עשה מלחמה יוצאי צבא לגדוד במספר פקדתם ביד יעואל הסופר ומעשיהו השוטר על יד חנניהו משרי המלך:<p dir="rtl">
<span dir="rtl" class="inlineHeader" id="b39_Chronicles_2, פרק כו, יב">יב</span>
כל מספר ראשי האבות לגבורי חיל אלפים ושש מאות:<p dir="rtl">
<span dir="rtl" class="inlineHeader" id="b39_Chronicles_2, פרק כו, יג">יג</span>
ועל ידם חיל צבא שלש מאות אלף ושבעת אלפים וחמש מאות עושי מלחמה בכח חיל לעזר למלך על האויב:<p dir="rtl">
<span dir="rtl" class="inlineHeader" id="b39_Chronicles_2, פרק כו, יד">יד</span>
ויכן להם עזיהו לכל הצבא מגנים ורמחים וכובעים ושרינות וקשתות ולאבני קלעים:<p dir="rtl">
<span dir="rtl" class="inlineHeader" id="b39_Chronicles_2, פרק כו, טו">טו</span>
ויעש בירושלם חשבנות מחשבת חושב להיות על המגדלים ועל הפנות לירוא בחצים ובאבנים גדלות ויצא שמו עד למרחוק כי הפליא להעזר עד כי חזק:<p dir="rtl">
<span dir="rtl" class="inlineHeader" id="b39_Chronicles_2, פרק כו, טז">טז</span>
וכחזקתו גבה לבו עד להשחית וימעל ביהוה אלהיו ויבא אל היכל יהוה להקטיר על מזבח הקטרת: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כו, יז">יז</span>
ויבא אחריו עזריהו הכהן ועמו כהנים ליהוה שמונים בני חיל:<p dir="rtl">
<span dir="rtl" class="inlineHeader" id="b39_Chronicles_2, פרק כו, יח">יח</span>
ויעמדו על עזיהו המלך ויאמרו לו לא לך עזיהו להקטיר ליהוה כי לכהנים בני אהרן המקדשים להקטיר צא מן המקדש כי מעלת ולא לך לכבוד מיהוה אלהים:<p dir="rtl">
<span dir="rtl" class="inlineHeader" id="b39_Chronicles_2, פרק כו, יט">יט</span>
ויזעף עזיהו ובידו מקטרת להקטיר ובזעפו עם הכהנים והצרעת זרחה במצחו לפני הכהנים בבית יהוה מעל למזבח הקטרת:<p dir="rtl">
<span dir="rtl" class="inlineHeader" id="b39_Chronicles_2, פרק כו, כ">כ</span>
ויפן אליו עזריהו כהן הראש וכל הכהנים והנה הוא מצרע במצחו ויבהלוהו משם וגם הוא נדחף לצאת כי נגעו יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כו, כא">כא</span>
ויהי עזיהו המלך מצרע עד יום מותו וישב בית החפשות מצרע כי נגזר מבית יהוה ויותם בנו על בית המלך שופט את עם הארץ:<p dir="rtl">
<span dir="rtl" class="inlineHeader" id="b39_Chronicles_2, פרק כו, כב">כב</span>
ויתר דברי עזיהו הראשנים והאחרנים כתב ישעיהו בן אמוץ הנביא:<p dir="rtl">
<span dir="rtl" class="inlineHeader" id="b39_Chronicles_2, פרק כו, כג">כג</span>
וישכב עזיהו עם אבתיו ויקברו אתו עם אבתיו בשדה הקבורה אשר למלכים כי אמרו מצורע הוא וימלך יותם בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק כז">פרק-כז</h3><p dir="rtl">
<span dir="rtl" class="inlineHeader" id="b39_Chronicles_2, פרק כז, א">א</span>
בן עשרים וחמש שנה יותם במלכו ושש עשרה שנה מלך בירושלם ושם אמו ירושה בת צדוק:<p dir="rtl">
<span dir="rtl" class="inlineHeader" id="b39_Chronicles_2, פרק כז, ב">ב</span>
ויעש הישר בעיני יהוה ככל אשר עשה עזיהו אביו רק לא בא אל היכל יהוה ועוד העם משחיתים:<p dir="rtl">
<span dir="rtl" class="inlineHeader" id="b39_Chronicles_2, פרק כז, ג">ג</span>
הוא בנה את שער בית יהוה העליון ובחומת העפל בנה לרב:<p dir="rtl">
<span dir="rtl" class="inlineHeader" id="b39_Chronicles_2, פרק כז, ד">ד</span>
וערים בנה בהר יהודה ובחרשים בנה בירניות ומגדלים:<p dir="rtl">
<span dir="rtl" class="inlineHeader" id="b39_Chronicles_2, פרק כז, ה">ה</span>
והוא נלחם עם מלך בני עמון ויחזק עליהם ויתנו לו בני עמון בשנה ההיא מאה ככר כסף ועשרת אלפים כרים חטים ושעורים עשרת אלפים זאת השיבו לו בני עמון ובשנה השנית והשלשית:<p dir="rtl">
<span dir="rtl" class="inlineHeader" id="b39_Chronicles_2, פרק כז, ו">ו</span>
ויתחזק יותם כי הכין דרכיו לפני יהוה אלהיו:<p dir="rtl">
<span dir="rtl" class="inlineHeader" id="b39_Chronicles_2, פרק כז, ז">ז</span>
ויתר דברי יותם וכל מלחמתיו ודרכיו הנם כתובים על ספר מלכי ישראל ויהודה:<p dir="rtl">
<span dir="rtl" class="inlineHeader" id="b39_Chronicles_2, פרק כז, ח">ח</span>
בן עשרים וחמש שנה היה במלכו ושש עשרה שנה מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק כז, ט">ט</span>
וישכב יותם עם אבתיו ויקברו אתו בעיר דויד וימלך אחז בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק כח">פרק-כח</h3><p dir="rtl">
<span dir="rtl" class="inlineHeader" id="b39_Chronicles_2, פרק כח, א">א</span>
בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה כדויד אביו:<p dir="rtl">
<span dir="rtl" class="inlineHeader" id="b39_Chronicles_2, פרק כח, ב">ב</span>
וילך בדרכי מלכי ישראל וגם מסכות עשה לבעלים:<p dir="rtl">
<span dir="rtl" class="inlineHeader" id="b39_Chronicles_2, פרק כח, ג">ג</span>
והוא הקטיר בגיא בן הנם ויבער את בניו באש כתעבות הגוים אשר הריש יהוה מפני בני ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כח, ד">ד</span>
ויזבח ויקטר בבמות ועל הגבעות ותחת כל עץ רענן:<p dir="rtl">
<span dir="rtl" class="inlineHeader" id="b39_Chronicles_2, פרק כח, ה">ה</span>
ויתנהו יהוה אלהיו ביד מלך ארם ויכו בו וישבו ממנו שביה גדולה ויביאו דרמשק וגם ביד מלך ישראל נתן ויך בו מכה גדולה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, ו">ו</span>
ויהרג פקח בן רמליהו ביהודה מאה ועשרים אלף ביום אחד הכל בני חיל בעזבם את יהוה אלהי אבותם:<p dir="rtl">
<span dir="rtl" class="inlineHeader" id="b39_Chronicles_2, פרק כח, ז">ז</span>
ויהרג זכרי גבור אפרים את מעשיהו בן המלך ואת עזריקם נגיד הבית ואת אלקנה משנה המלך: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, ח">ח</span>
וישבו בני ישראל מאחיהם מאתים אלף נשים בנים ובנות וגם שלל רב בזזו מהם ויביאו את השלל לשמרון: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, ט">ט</span>
ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי אבותיכם על יהודה נתנם בידכם ותהרגו בם בזעף עד לשמים הגיע:<p dir="rtl">
<span dir="rtl" class="inlineHeader" id="b39_Chronicles_2, פרק כח, י">י</span>
ועתה בני יהודה וירושלם אתם אמרים לכבש לעבדים ולשפחות לכם הלא רק אתם עמכם אשמות ליהוה אלהיכם:<p dir="rtl">
<span dir="rtl" class="inlineHeader" id="b39_Chronicles_2, פרק כח, יא">יא</span>
ועתה שמעוני והשיבו השביה אשר שביתם מאחיכם כי חרון אף יהוה עליכם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, יב">יב</span>
ויקמו אנשים מראשי בני אפרים עזריהו בן יהוחנן ברכיהו בן משלמות ויחזקיהו בן שלם ועמשא בן חדלי על הבאים מן הצבא:<p dir="rtl">
<span dir="rtl" class="inlineHeader" id="b39_Chronicles_2, פרק כח, יג">יג</span>
ויאמרו להם לא תביאו את השביה הנה כי לאשמת יהוה עלינו אתם אמרים להסיף על חטאתינו ועל אשמתינו כי רבה אשמה לנו וחרון אף על ישראל: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, יד">יד</span>
ויעזב החלוץ את השביה ואת הבזה לפני השרים וכל הקהל:<p dir="rtl">
<span dir="rtl" class="inlineHeader" id="b39_Chronicles_2, פרק כח, טו">טו</span>
ויקמו האנשים אשר נקבו בשמות ויחזיקו בשביה וכל מערמיהם הלבישו מן השלל וילבשום וינעלום ויאכלום וישקום ויסכום וינהלום בחמרים לכל כושל ויביאום ירחו עיר התמרים אצל אחיהם וישובו שמרון: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כח, טז">טז</span>
בעת ההיא שלח המלך אחז על מלכי אשור לעזר לו:<p dir="rtl">
<span dir="rtl" class="inlineHeader" id="b39_Chronicles_2, פרק כח, יז">יז</span>
ועוד אדומים באו ויכו ביהודה וישבו שבי:<p dir="rtl">
<span dir="rtl" class="inlineHeader" id="b39_Chronicles_2, פרק כח, יח">יח</span>
ופלשתים פשטו בערי השפלה והנגב ליהודה וילכדו את בית שמש ואת אילון ואת הגדרות ואת שוכו ובנותיה ואת תמנה ובנותיה ואת גמזו ואת בנתיה וישבו שם:<p dir="rtl">
<span dir="rtl" class="inlineHeader" id="b39_Chronicles_2, פרק כח, יט">יט</span>
כי הכניע יהוה את יהודה בעבור אחז מלך ישראל כי הפריע ביהודה ומעול מעל ביהוה:<p dir="rtl">
<span dir="rtl" class="inlineHeader" id="b39_Chronicles_2, פרק כח, כ">כ</span>
ויבא עליו תלגת פלנאסר מלך אשור ויצר לו ולא חזקו:<p dir="rtl">
<span dir="rtl" class="inlineHeader" id="b39_Chronicles_2, פרק כח, כא">כא</span>
כי חלק אחז את בית יהוה ואת בית המלך והשרים ויתן למלך אשור ולא לעזרה לו:<p dir="rtl">
<span dir="rtl" class="inlineHeader" id="b39_Chronicles_2, פרק כח, כב">כב</span>
ובעת הצר לו ויוסף למעול ביהוה הוא המלך אחז:<p dir="rtl">
<span dir="rtl" class="inlineHeader" id="b39_Chronicles_2, פרק כח, כג">כג</span>
ויזבח לאלהי דרמשק המכים בו ויאמר כי אלהי מלכי ארם הם מעזרים אותם להם אזבח ויעזרוני והם היו לו להכשילו ולכל ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כח, כד">כד</span>
ויאסף אחז את כלי בית האלהים ויקצץ את כלי בית האלהים ויסגר את דלתות בית יהוה ויעש לו מזבחות בכל פנה בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק כח, כה">כה</span>
ובכל עיר ועיר ליהודה עשה במות לקטר לאלהים אחרים ויכעס את יהוה אלהי אבתיו:<p dir="rtl">
<span dir="rtl" class="inlineHeader" id="b39_Chronicles_2, פרק כח, כו">כו</span>
ויתר דבריו וכל דרכיו הראשנים והאחרונים הנם כתובים על ספר מלכי יהודה וישראל:<p dir="rtl">
<span dir="rtl" class="inlineHeader" id="b39_Chronicles_2, פרק כח, כז">כז</span>
וישכב אחז עם אבתיו ויקברהו בעיר בירושלם כי לא הביאהו לקברי מלכי ישראל וימלך יחזקיהו בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק כט">פרק-כט</h3><p dir="rtl">
<span dir="rtl" class="inlineHeader" id="b39_Chronicles_2, פרק כט, א">א</span>
יחזקיהו מלך בן עשרים וחמש שנה ועשרים ותשע שנה מלך בירושלם ושם אמו אביה בת זכריהו:<p dir="rtl">
<span dir="rtl" class="inlineHeader" id="b39_Chronicles_2, פרק כט, ב">ב</span>
ויעש הישר בעיני יהוה ככל אשר עשה דויד אביו:<p dir="rtl">
<span dir="rtl" class="inlineHeader" id="b39_Chronicles_2, פרק כט, ג">ג</span>
הוא בשנה הראשונה למלכו בחדש הראשון פתח את דלתות בית יהוה ויחזקם:<p dir="rtl">
<span dir="rtl" class="inlineHeader" id="b39_Chronicles_2, פרק כט, ד">ד</span>
ויבא את הכהנים ואת הלוים ויאספם לרחוב המזרח:<p dir="rtl">
<span dir="rtl" class="inlineHeader" id="b39_Chronicles_2, פרק כט, ה">ה</span>
ויאמר להם שמעוני הלוים עתה התקדשו וקדשו את בית יהוה אלהי אבתיכם והוציאו את הנדה מן הקדש:<p dir="rtl">
<span dir="rtl" class="inlineHeader" id="b39_Chronicles_2, פרק כט, ו">ו</span>
כי מעלו אבתינו ועשו הרע בעיני יהוה אלהינו ויעזבהו ויסבו פניהם ממשכן יהוה ויתנו ערף:<p dir="rtl">
<span dir="rtl" class="inlineHeader" id="b39_Chronicles_2, פרק כט, ז">ז</span>
גם סגרו דלתות האולם ויכבו את הנרות וקטרת לא הקטירו ועלה לא העלו בקדש לאלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כט, ח">ח</span>
ויהי קצף יהוה על יהודה וירושלם ויתנם לזועה לשמה ולשרקה כאשר אתם ראים בעיניכם:<p dir="rtl">
<span dir="rtl" class="inlineHeader" id="b39_Chronicles_2, פרק כט, ט">ט</span>
והנה נפלו אבותינו בחרב ובנינו ובנותינו ונשינו בשבי על זאת:<p dir="rtl">
<span dir="rtl" class="inlineHeader" id="b39_Chronicles_2, פרק כט, י">י</span>
עתה עם לבבי לכרות ברית ליהוה אלהי ישראל וישב ממנו חרון אפו:<p dir="rtl">
<span dir="rtl" class="inlineHeader" id="b39_Chronicles_2, פרק כט, יא">יא</span>
בני עתה אל תשלו כי בכם בחר יהוה לעמד לפניו לשרתו ולהיות לו משרתים ומקטרים: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, יב">יב</span>
 ויקמו הלוים מחת בן עמשי ויואל בן עזריהו מן בני הקהתי ומן בני מררי קיש בן עבדי ועזריהו בן יהללאל <B>(ס)</B> ומן הגרשני יואח בן זמה ועדן בן יואח:<p dir="rtl">
<span dir="rtl" class="inlineHeader" id="b39_Chronicles_2, פרק כט, יג">יג</span>
ומן בני אליצפן שמרי ויעואל ומן בני אסף זכריהו ומתניהו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, יד">יד</span>
 ומן בני הימן יחואל ושמעי <B>(ס)</B> ומן בני ידותון שמעיה ועזיאל:<p dir="rtl">
<span dir="rtl" class="inlineHeader" id="b39_Chronicles_2, פרק כט, טו">טו</span>
ויאספו את אחיהם ויתקדשו ויבאו כמצות המלך בדברי יהוה לטהר בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כט, טז">טז</span>
ויבאו הכהנים לפנימה בית יהוה לטהר ויוציאו את כל הטמאה אשר מצאו בהיכל יהוה לחצר בית יהוה ויקבלו הלוים להוציא לנחל קדרון חוצה:<p dir="rtl">
<span dir="rtl" class="inlineHeader" id="b39_Chronicles_2, פרק כט, יז">יז</span>
ויחלו באחד לחדש הראשון לקדש וביום שמונה לחדש באו לאולם יהוה ויקדשו את בית יהוה לימים שמונה וביום ששה עשר לחדש הראשון כלו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, יח">יח</span>
ויבואו פנימה אל חזקיהו המלך ויאמרו טהרנו את כל בית יהוה את מזבח העולה ואת כל כליו ואת שלחן המערכת ואת כל כליו:<p dir="rtl">
<span dir="rtl" class="inlineHeader" id="b39_Chronicles_2, פרק כט, יט">יט</span>
ואת כל הכלים אשר הזניח המלך אחז במלכותו במעלו הכנו והקדשנו והנם לפני מזבח יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, כ">כ</span>
וישכם יחזקיהו המלך ויאסף את שרי העיר ויעל בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כט, כא">כא</span>
ויביאו פרים שבעה ואילים שבעה וכבשים שבעה וצפירי עזים שבעה לחטאת על הממלכה ועל המקדש ועל יהודה ויאמר לבני אהרן הכהנים להעלות על מזבח יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כט, כב">כב</span>
וישחטו הבקר ויקבלו הכהנים את הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה:<p dir="rtl">
<span dir="rtl" class="inlineHeader" id="b39_Chronicles_2, פרק כט, כג">כג</span>
ויגישו את שעירי החטאת לפני המלך והקהל ויסמכו ידיהם עליהם:<p dir="rtl">
<span dir="rtl" class="inlineHeader" id="b39_Chronicles_2, פרק כט, כד">כד</span>
וישחטום הכהנים ויחטאו את דמם המזבחה לכפר על כל ישראל כי לכל ישראל אמר המלך העולה והחטאת:<p dir="rtl">
<span dir="rtl" class="inlineHeader" id="b39_Chronicles_2, פרק כט, כה">כה</span>
ויעמד את הלוים בית יהוה במצלתים בנבלים ובכנרות במצות דויד וגד חזה המלך ונתן הנביא כי ביד יהוה המצוה ביד נביאיו:<p dir="rtl">
<span dir="rtl" class="inlineHeader" id="b39_Chronicles_2, פרק כט, כו">כו</span>
ויעמדו הלוים בכלי דויד והכהנים בחצצרות: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, כז">כז</span>
ויאמר חזקיהו להעלות העלה להמזבח ובעת החל העולה החל שיר יהוה והחצצרות ועל ידי כלי דויד מלך ישראל:<p dir="rtl">
<span dir="rtl" class="inlineHeader" id="b39_Chronicles_2, פרק כט, כח">כח</span>
וכל הקהל משתחוים והשיר משורר והחצצרות מחצצרים הכל עד לכלות העלה:<p dir="rtl">
<span dir="rtl" class="inlineHeader" id="b39_Chronicles_2, פרק כט, כט">כט</span>
וככלות להעלות כרעו המלך וכל הנמצאים אתו וישתחוו:<p dir="rtl">
<span dir="rtl" class="inlineHeader" id="b39_Chronicles_2, פרק כט, ל">ל</span>
ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד לשמחה ויקדו וישתחוו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק כט, לא">לא</span>
ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל נדיב לב עלות:<p dir="rtl">
<span dir="rtl" class="inlineHeader" id="b39_Chronicles_2, פרק כט, לב">לב</span>
ויהי מספר העלה אשר הביאו הקהל בקר שבעים אילים מאה כבשים מאתים לעלה ליהוה כל אלה:<p dir="rtl">
<span dir="rtl" class="inlineHeader" id="b39_Chronicles_2, פרק כט, לג">לג</span>
והקדשים בקר שש מאות וצאן שלשת אלפים:<p dir="rtl">
<span dir="rtl" class="inlineHeader" id="b39_Chronicles_2, פרק כט, לד">לד</span>
רק הכהנים היו למעט ולא יכלו להפשיט את כל העלות ויחזקום אחיהם הלוים עד כלות המלאכה ועד יתקדשו הכהנים כי הלוים ישרי לבב להתקדש מהכהנים:<p dir="rtl">
<span dir="rtl" class="inlineHeader" id="b39_Chronicles_2, פרק כט, לה">לה</span>
וגם עלה לרב בחלבי השלמים ובנסכים לעלה ותכון עבודת בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק כט, לו">לו</span>
וישמח יחזקיהו וכל העם על ההכין האלהים לעם כי בפתאם היה הדבר: <B>(פ)</B><p dir="rtl">
<h3 dir="rtl" id="b39_Chronicles_2, פרק ל">פרק-ל</h3><p dir="rtl">
<span dir="rtl" class="inlineHeader" id="b39_Chronicles_2, פרק ל, א">א</span>
וישלח יחזקיהו על כל ישראל ויהודה וגם אגרות כתב על אפרים ומנשה לבוא לבית יהוה בירושלם לעשות פסח ליהוה אלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק ל, ב">ב</span>
ויועץ המלך ושריו וכל הקהל בירושלם לעשות הפסח בחדש השני:<p dir="rtl">
<span dir="rtl" class="inlineHeader" id="b39_Chronicles_2, פרק ל, ג">ג</span>
כי לא יכלו לעשתו בעת ההיא כי הכהנים לא התקדשו למדי והעם לא נאספו לירושלם:<p dir="rtl">
<span dir="rtl" class="inlineHeader" id="b39_Chronicles_2, פרק ל, ד">ד</span>
ויישר הדבר בעיני המלך ובעיני כל הקהל:<p dir="rtl">
<span dir="rtl" class="inlineHeader" id="b39_Chronicles_2, פרק ל, ה">ה</span>
ויעמידו דבר להעביר קול בכל ישראל מבאר שבע ועד דן לבוא לעשות פסח ליהוה אלהי ישראל בירושלם כי לא לרב עשו ככתוב:<p dir="rtl">
<span dir="rtl" class="inlineHeader" id="b39_Chronicles_2, פרק ל, ו">ו</span>
וילכו הרצים באגרות מיד המלך ושריו בכל ישראל ויהודה וכמצות המלך לאמר בני ישראל שובו אל יהוה אלהי אברהם יצחק וישראל וישב אל הפליטה הנשארת לכם מכף מלכי אשור:<p dir="rtl">
<span dir="rtl" class="inlineHeader" id="b39_Chronicles_2, פרק ל, ז">ז</span>
ואל תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים:<p dir="rtl">
<span dir="rtl" class="inlineHeader" id="b39_Chronicles_2, פרק ל, ח">ח</span>
עתה אל תקשו ערפכם כאבותיכם תנו יד ליהוה ובאו למקדשו אשר הקדיש לעולם ועבדו את יהוה אלהיכם וישב מכם חרון אפו:<p dir="rtl">
<span dir="rtl" class="inlineHeader" id="b39_Chronicles_2, פרק ל, ט">ט</span>
כי בשובכם על יהוה אחיכם ובניכם לרחמים לפני שוביהם ולשוב לארץ הזאת כי חנון ורחום יהוה אלהיכם ולא יסיר פנים מכם אם תשובו אליו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, י">י</span>
ויהיו הרצים עברים מעיר לעיר בארץ אפרים ומנשה ועד זבלון ויהיו משחיקים עליהם ומלעגים בם:<p dir="rtl">
<span dir="rtl" class="inlineHeader" id="b39_Chronicles_2, פרק ל, יא">יא</span>
אך אנשים מאשר ומנשה ומזבלון נכנעו ויבאו לירושלם:<p dir="rtl">
<span dir="rtl" class="inlineHeader" id="b39_Chronicles_2, פרק ל, יב">יב</span>
גם ביהודה היתה יד האלהים לתת להם לב אחד לעשות מצות המלך והשרים בדבר יהוה:<p dir="rtl">
<span dir="rtl" class="inlineHeader" id="b39_Chronicles_2, פרק ל, יג">יג</span>
ויאספו ירושלם עם רב לעשות את חג המצות בחדש השני קהל לרב מאד:<p dir="rtl">
<span dir="rtl" class="inlineHeader" id="b39_Chronicles_2, פרק ל, יד">יד</span>
ויקמו ויסירו את המזבחות אשר בירושלם ואת כל המקטרות הסירו וישליכו לנחל קדרון:<p dir="rtl">
<span dir="rtl" class="inlineHeader" id="b39_Chronicles_2, פרק ל, טו">טו</span>
וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק ל, טז">טז</span>
ויעמדו על עמדם כמשפטם כתורת משה איש האלהים הכהנים זרקים את הדם מיד הלוים:<p dir="rtl">
<span dir="rtl" class="inlineHeader" id="b39_Chronicles_2, פרק ל, יז">יז</span>
כי רבת בקהל אשר לא התקדשו והלוים על שחיטת הפסחים לכל לא טהור להקדיש ליהוה:<p dir="rtl">
<span dir="rtl" class="inlineHeader" id="b39_Chronicles_2, פרק ל, יח">יח</span>
כי מרבית העם רבת מאפרים ומנשה יששכר וזבלון לא הטהרו כי אכלו את הפסח בלא ככתוב כי התפלל יחזקיהו עליהם לאמר יהוה הטוב יכפר בעד:<p dir="rtl">
<span dir="rtl" class="inlineHeader" id="b39_Chronicles_2, פרק ל, יט">יט</span>
כל לבבו הכין לדרוש האלהים יהוה אלהי אבותיו ולא כטהרת הקדש: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, כ">כ</span>
וישמע יהוה אל יחזקיהו וירפא את העם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, כא">כא</span>
ויעשו בני ישראל הנמצאים בירושלם את חג המצות שבעת ימים בשמחה גדולה ומהללים ליהוה יום ביום הלוים והכהנים בכלי עז ליהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, כב">כב</span>
וידבר יחזקיהו על לב כל הלוים המשכילים שכל טוב ליהוה ויאכלו את המועד שבעת הימים מזבחים זבחי שלמים ומתודים ליהוה אלהי אבותיהם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, כג">כג</span>
ויועצו כל הקהל לעשות שבעת ימים אחרים ויעשו שבעת ימים שמחה:<p dir="rtl">
<span dir="rtl" class="inlineHeader" id="b39_Chronicles_2, פרק ל, כד">כד</span>
 כי חזקיהו מלך יהודה הרים לקהל אלף פרים ושבעת אלפים צאן <B>(ס)</B> והשרים הרימו לקהל פרים אלף וצאן עשרת אלפים ויתקדשו כהנים לרב:<p dir="rtl">
<span dir="rtl" class="inlineHeader" id="b39_Chronicles_2, פרק ל, כה">כה</span>
וישמחו כל קהל יהודה והכהנים והלוים וכל הקהל הבאים מישראל והגרים הבאים מארץ ישראל והיושבים ביהודה:<p dir="rtl">
<span dir="rtl" class="inlineHeader" id="b39_Chronicles_2, פרק ל, כו">כו</span>
ותהי שמחה גדולה בירושלם כי מימי שלמה בן דויד מלך ישראל לא כזאת בירושלם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק ל, כז">כז</span>
ויקמו הכהנים הלוים ויברכו את העם וישמע בקולם ותבוא תפלתם למעון קדשו לשמים: <B>(פ)</B><p dir="rtl">
<h3 dir="rtl" id="b39_Chronicles_2, פרק לא">פרק-לא</h3><p dir="rtl">
<span dir="rtl" class="inlineHeader" id="b39_Chronicles_2, פרק לא, א">א</span>
וככלות כל זאת יצאו כל ישראל הנמצאים לערי יהודה וישברו המצבות ויגדעו האשרים וינתצו את הבמות ואת המזבחת מכל יהודה ובנימן ובאפרים ומנשה עד לכלה וישובו כל בני ישראל איש לאחזתו לעריהם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, ב">ב</span>
ויעמד יחזקיהו את מחלקות הכהנים והלוים על מחלקותם איש כפי עבדתו לכהנים וללוים לעלה ולשלמים לשרת ולהדות ולהלל בשערי מחנות יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, ג">ג</span>
ומנת המלך מן רכושו לעלות לעלות הבקר והערב והעלות לשבתות ולחדשים ולמעדים ככתוב בתורת יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לא, ד">ד</span>
ויאמר לעם ליושבי ירושלם לתת מנת הכהנים והלוים למען יחזקו בתורת יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לא, ה">ה</span>
וכפרץ הדבר הרבו בני ישראל ראשית דגן תירוש ויצהר ודבש וכל תבואת שדה ומעשר הכל לרב הביאו:<p dir="rtl">
<span dir="rtl" class="inlineHeader" id="b39_Chronicles_2, פרק לא, ו">ו</span>
ובני ישראל ויהודה היושבים בערי יהודה גם הם מעשר בקר וצאן ומעשר קדשים המקדשים ליהוה אלהיהם הביאו ויתנו ערמות ערמות: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, ז">ז</span>
בחדש השלשי החלו הערמות ליסוד ובחדש השביעי כלו: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, ח">ח</span>
ויבאו יחזקיהו והשרים ויראו את הערמות ויברכו את יהוה ואת עמו ישראל: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, ט">ט</span>
וידרש יחזקיהו על הכהנים והלוים על הערמות:<p dir="rtl">
<span dir="rtl" class="inlineHeader" id="b39_Chronicles_2, פרק לא, י">י</span>
ויאמר אליו עזריהו הכהן הראש לבית צדוק ויאמר מהחל התרומה לביא בית יהוה אכול ושבוע והותר עד לרוב כי יהוה ברך את עמו והנותר את ההמון הזה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לא, יא">יא</span>
ויאמר יחזקיהו להכין לשכות בבית יהוה ויכינו:<p dir="rtl">
<span dir="rtl" class="inlineHeader" id="b39_Chronicles_2, פרק לא, יב">יב</span>
ויביאו את התרומה והמעשר והקדשים באמונה ועליהם נגיד כונניהו הלוי ושמעי אחיהו משנה:<p dir="rtl">
<span dir="rtl" class="inlineHeader" id="b39_Chronicles_2, פרק לא, יג">יג</span>
ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד כונניהו ושמעי אחיו במפקד יחזקיהו המלך ועזריהו נגיד בית האלהים:<p dir="rtl">
<span dir="rtl" class="inlineHeader" id="b39_Chronicles_2, פרק לא, יד">יד</span>
וקורא בן ימנה הלוי השוער למזרחה על נדבות האלהים לתת תרומת יהוה וקדשי הקדשים:<p dir="rtl">
<span dir="rtl" class="inlineHeader" id="b39_Chronicles_2, פרק לא, טו">טו</span>
ועל ידו עדן ומנימן וישוע ושמעיהו אמריהו ושכניהו בערי הכהנים באמונה לתת לאחיהם במחלקות כגדול כקטן:<p dir="rtl">
<span dir="rtl" class="inlineHeader" id="b39_Chronicles_2, פרק לא, טז">טז</span>
מלבד התיחשם לזכרים מבן שלוש שנים ולמעלה לכל הבא לבית יהוה לדבר יום ביומו לעבודתם במשמרותם כמחלקותיהם:<p dir="rtl">
<span dir="rtl" class="inlineHeader" id="b39_Chronicles_2, פרק לא, יז">יז</span>
ואת התיחש הכהנים לבית אבותיהם והלוים מבן עשרים שנה ולמעלה במשמרותיהם במחלקותיהם:<p dir="rtl">
<span dir="rtl" class="inlineHeader" id="b39_Chronicles_2, פרק לא, יח">יח</span>
ולהתיחש בכל טפם נשיהם ובניהם ובנותיהם לכל קהל כי באמונתם יתקדשו קדש:<p dir="rtl">
<span dir="rtl" class="inlineHeader" id="b39_Chronicles_2, פרק לא, יט">יט</span>
ולבני אהרן הכהנים בשדי מגרש עריהם בכל עיר ועיר אנשים אשר נקבו בשמות לתת מנות לכל זכר בכהנים ולכל התיחש בלוים:<p dir="rtl">
<span dir="rtl" class="inlineHeader" id="b39_Chronicles_2, פרק לא, כ">כ</span>
ויעש כזאת יחזקיהו בכל יהודה ויעש הטוב והישר והאמת לפני יהוה אלהיו:<p dir="rtl">
<span dir="rtl" class="inlineHeader" id="b39_Chronicles_2, פרק לא, כא">כא</span>
ובכל מעשה אשר החל בעבודת בית האלהים ובתורה ובמצוה לדרש לאלהיו בכל לבבו עשה והצליח: <B>(פ)</B><p dir="rtl">
<h3 dir="rtl" id="b39_Chronicles_2, פרק לב">פרק-לב</h3><p dir="rtl">
<span dir="rtl" class="inlineHeader" id="b39_Chronicles_2, פרק לב, א">א</span>
אחרי הדברים והאמת האלה בא סנחריב מלך אשור ויבא ביהודה ויחן על הערים הבצרות ויאמר לבקעם אליו:<p dir="rtl">
<span dir="rtl" class="inlineHeader" id="b39_Chronicles_2, פרק לב, ב">ב</span>
וירא יחזקיהו כי בא סנחריב ופניו למלחמה על ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לב, ג">ג</span>
ויועץ עם שריו וגבריו לסתום את מימי העינות אשר מחוץ לעיר ויעזרוהו:<p dir="rtl">
<span dir="rtl" class="inlineHeader" id="b39_Chronicles_2, פרק לב, ד">ד</span>
ויקבצו עם רב ויסתמו את כל המעינות ואת הנחל השוטף בתוך הארץ לאמר למה יבואו מלכי אשור ומצאו מים רבים:<p dir="rtl">
<span dir="rtl" class="inlineHeader" id="b39_Chronicles_2, פרק לב, ה">ה</span>
ויתחזק ויבן את כל החומה הפרוצה ויעל על המגדלות ולחוצה החומה אחרת ויחזק את המלוא עיר דויד ויעש שלח לרב ומגנים:<p dir="rtl">
<span dir="rtl" class="inlineHeader" id="b39_Chronicles_2, פרק לב, ו">ו</span>
ויתן שרי מלחמות על העם ויקבצם אליו אל רחוב שער העיר וידבר על לבבם לאמר:<p dir="rtl">
<span dir="rtl" class="inlineHeader" id="b39_Chronicles_2, פרק לב, ז">ז</span>
חזקו ואמצו אל תיראו ואל תחתו מפני מלך אשור ומלפני כל ההמון אשר עמו כי עמנו רב מעמו:<p dir="rtl">
<span dir="rtl" class="inlineHeader" id="b39_Chronicles_2, פרק לב, ח">ח</span>
עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על דברי יחזקיהו מלך יהודה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לב, ט">ט</span>
אחר זה שלח סנחריב מלך אשור עבדיו ירושלימה והוא על לכיש וכל ממשלתו עמו על יחזקיהו מלך יהודה ועל כל יהודה אשר בירושלם לאמר:<p dir="rtl">
<span dir="rtl" class="inlineHeader" id="b39_Chronicles_2, פרק לב, י">י</span>
כה אמר סנחריב מלך אשור על מה אתם בטחים וישבים במצור בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לב, יא">יא</span>
הלא יחזקיהו מסית אתכם לתת אתכם למות ברעב ובצמא לאמר יהוה אלהינו יצילנו מכף מלך אשור:<p dir="rtl">
<span dir="rtl" class="inlineHeader" id="b39_Chronicles_2, פרק לב, יב">יב</span>
הלא הוא יחזקיהו הסיר את במתיו ואת מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו:<p dir="rtl">
<span dir="rtl" class="inlineHeader" id="b39_Chronicles_2, פרק לב, יג">יג</span>
הלא תדעו מה עשיתי אני ואבותי לכל עמי הארצות היכול יכלו אלהי גוי הארצות להציל את ארצם מידי:<p dir="rtl">
<span dir="rtl" class="inlineHeader" id="b39_Chronicles_2, פרק לב, יד">יד</span>
מי בכל אלהי הגוים האלה אשר החרימו אבותי אשר יכול להציל את עמו מידי כי יוכל אלהיכם להציל אתכם מידי:<p dir="rtl">
<span dir="rtl" class="inlineHeader" id="b39_Chronicles_2, פרק לב, טו">טו</span>
ועתה אל ישיא אתכם חזקיהו ואל יסית אתכם כזאת ואל תאמינו לו כי לא יוכל כל אלוה כל גוי וממלכה להציל עמו מידי ומיד אבותי אף כי אלהיכם לא יצילו אתכם מידי:<p dir="rtl">
<span dir="rtl" class="inlineHeader" id="b39_Chronicles_2, פרק לב, טז">טז</span>
ועוד דברו עבדיו על יהוה האלהים ועל יחזקיהו עבדו:<p dir="rtl">
<span dir="rtl" class="inlineHeader" id="b39_Chronicles_2, פרק לב, יז">יז</span>
וספרים כתב לחרף ליהוה אלהי ישראל ולאמר עליו לאמר כאלהי גוי הארצות אשר לא הצילו עמם מידי כן לא יציל אלהי יחזקיהו עמו מידי:<p dir="rtl">
<span dir="rtl" class="inlineHeader" id="b39_Chronicles_2, פרק לב, יח">יח</span>
ויקראו בקול גדול יהודית על עם ירושלם אשר על החומה ליראם ולבהלם למען ילכדו את העיר:<p dir="rtl">
<span dir="rtl" class="inlineHeader" id="b39_Chronicles_2, פרק לב, יט">יט</span>
וידברו אל אלהי ירושלם כעל אלהי עמי הארץ מעשה ידי האדם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לב, כ">כ</span>
ויתפלל יחזקיהו המלך וישעיהו בן אמוץ הנביא על זאת ויזעקו השמים: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לב, כא">כא</span>
וישלח יהוה מלאך ויכחד כל גבור חיל ונגיד ושר במחנה מלך אשור וישב בבשת פנים לארצו ויבא בית אלהיו ומיציאו מעיו שם הפילהו בחרב:<p dir="rtl">
<span dir="rtl" class="inlineHeader" id="b39_Chronicles_2, פרק לב, כב">כב</span>
ויושע יהוה את יחזקיהו ואת ישבי ירושלם מיד סנחריב מלך אשור ומיד כל וינהלם מסביב:<p dir="rtl">
<span dir="rtl" class="inlineHeader" id="b39_Chronicles_2, פרק לב, כג">כג</span>
ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל הגוים מאחרי כן: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לב, כד">כד</span>
בימים ההם חלה יחזקיהו עד למות ויתפלל אל יהוה ויאמר לו ומופת נתן לו:<p dir="rtl">
<span dir="rtl" class="inlineHeader" id="b39_Chronicles_2, פרק לב, כה">כה</span>
ולא כגמל עליו השיב יחזקיהו כי גבה לבו ויהי עליו קצף ועל יהודה וירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לב, כו">כו</span>
ויכנע יחזקיהו בגבה לבו הוא וישבי ירושלם ולא בא עליהם קצף יהוה בימי יחזקיהו:<p dir="rtl">
<span dir="rtl" class="inlineHeader" id="b39_Chronicles_2, פרק לב, כז">כז</span>
ויהי ליחזקיהו עשר וכבוד הרבה מאד ואצרות עשה לו לכסף ולזהב ולאבן יקרה ולבשמים ולמגנים ולכל כלי חמדה:<p dir="rtl">
<span dir="rtl" class="inlineHeader" id="b39_Chronicles_2, פרק לב, כח">כח</span>
ומסכנות לתבואת דגן ותירוש ויצהר וארות לכל בהמה ובהמה ועדרים לאורות:<p dir="rtl">
<span dir="rtl" class="inlineHeader" id="b39_Chronicles_2, פרק לב, כט">כט</span>
וערים עשה לו ומקנה צאן ובקר לרב כי נתן לו אלהים רכוש רב מאד:<p dir="rtl">
<span dir="rtl" class="inlineHeader" id="b39_Chronicles_2, פרק לב, ל">ל</span>
והוא יחזקיהו סתם את מוצא מימי גיחון העליון ויישרם למטה מערבה לעיר דויד ויצלח יחזקיהו בכל מעשהו:<p dir="rtl">
<span dir="rtl" class="inlineHeader" id="b39_Chronicles_2, פרק לב, לא">לא</span>
וכן במליצי שרי בבל המשלחים עליו לדרש המופת אשר היה בארץ עזבו האלהים לנסותו לדעת כל בלבבו:<p dir="rtl">
<span dir="rtl" class="inlineHeader" id="b39_Chronicles_2, פרק לב, לב">לב</span>
ויתר דברי יחזקיהו וחסדיו הנם כתובים בחזון ישעיהו בן אמוץ הנביא על ספר מלכי יהודה וישראל:<p dir="rtl">
<span dir="rtl" class="inlineHeader" id="b39_Chronicles_2, פרק לב, לג">לג</span>
וישכב יחזקיהו עם אבתיו ויקברהו במעלה קברי בני דויד וכבוד עשו לו במותו כל יהודה וישבי ירושלם וימלך מנשה בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק לג">פרק-לג</h3><p dir="rtl">
<span dir="rtl" class="inlineHeader" id="b39_Chronicles_2, פרק לג, א">א</span>
בן שתים עשרה שנה מנשה במלכו וחמשים וחמש שנה מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לג, ב">ב</span>
ויעש הרע בעיני יהוה כתועבות הגוים אשר הוריש יהוה מפני בני ישראל:<p dir="rtl">
<span dir="rtl" class="inlineHeader" id="b39_Chronicles_2, פרק לג, ג">ג</span>
וישב ויבן את הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל צבא השמים ויעבד אתם:<p dir="rtl">
<span dir="rtl" class="inlineHeader" id="b39_Chronicles_2, פרק לג, ד">ד</span>
ובנה מזבחות בבית יהוה אשר אמר יהוה בירושלם יהיה שמי לעולם:<p dir="rtl">
<span dir="rtl" class="inlineHeader" id="b39_Chronicles_2, פרק לג, ה">ה</span>
ויבן מזבחות לכל צבא השמים בשתי חצרות בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לג, ו">ו</span>
והוא העביר את בניו באש בגי בן הנם ועונן ונחש וכשף ועשה אוב וידעוני הרבה לעשות הרע בעיני יהוה להכעיסו:<p dir="rtl">
<span dir="rtl" class="inlineHeader" id="b39_Chronicles_2, פרק לג, ז">ז</span>
וישם את פסל הסמל אשר עשה בבית האלהים אשר אמר אלהים אל דויד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעילום:<p dir="rtl">
<span dir="rtl" class="inlineHeader" id="b39_Chronicles_2, פרק לג, ח">ח</span>
ולא אוסיף להסיר את רגל ישראל מעל האדמה אשר העמדתי לאבתיכם רק אם ישמרו לעשות את כל אשר צויתים לכל התורה והחקים והמשפטים ביד משה:<p dir="rtl">
<span dir="rtl" class="inlineHeader" id="b39_Chronicles_2, פרק לג, ט">ט</span>
ויתע מנשה את יהודה וישבי ירושלם לעשות רע מן הגוים אשר השמיד יהוה מפני בני ישראל: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לג, י">י</span>
וידבר יהוה אל מנשה ואל עמו ולא הקשיבו:<p dir="rtl">
<span dir="rtl" class="inlineHeader" id="b39_Chronicles_2, פרק לג, יא">יא</span>
ויבא יהוה עליהם את שרי הצבא אשר למלך אשור וילכדו את מנשה בחחים ויאסרהו בנחשתים ויוליכהו בבלה:<p dir="rtl">
<span dir="rtl" class="inlineHeader" id="b39_Chronicles_2, פרק לג, יב">יב</span>
וכהצר לו חלה את פני יהוה אלהיו ויכנע מאד מלפני אלהי אבתיו:<p dir="rtl">
<span dir="rtl" class="inlineHeader" id="b39_Chronicles_2, פרק לג, יג">יג</span>
ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים:<p dir="rtl">
<span dir="rtl" class="inlineHeader" id="b39_Chronicles_2, פרק לג, יד">יד</span>
ואחרי כן בנה חומה חיצונה לעיר דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי חיל בכל הערים הבצרות ביהודה:<p dir="rtl">
<span dir="rtl" class="inlineHeader" id="b39_Chronicles_2, פרק לג, טו">טו</span>
ויסר את אלהי הנכר ואת הסמל מבית יהוה וכל המזבחות אשר בנה בהר בית יהוה ובירושלם וישלך חוצה לעיר:<p dir="rtl">
<span dir="rtl" class="inlineHeader" id="b39_Chronicles_2, פרק לג, טז">טז</span>
ויכן את מזבח יהוה ויזבח עליו זבחי שלמים ותודה ויאמר ליהודה לעבוד את יהוה אלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק לג, יז">יז</span>
אבל עוד העם זבחים בבמות רק ליהוה אלהיהם:<p dir="rtl">
<span dir="rtl" class="inlineHeader" id="b39_Chronicles_2, פרק לג, יח">יח</span>
ויתר דברי מנשה ותפלתו אל אלהיו ודברי החזים המדברים אליו בשם יהוה אלהי ישראל הנם על דברי מלכי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק לג, יט">יט</span>
ותפלתו והעתר לו וכל חטאתו ומעלו והמקמות אשר בנה בהם במות והעמיד האשרים והפסלים לפני הכנעו הנם כתובים על דברי חוזי:<p dir="rtl">
<span dir="rtl" class="inlineHeader" id="b39_Chronicles_2, פרק לג, כ">כ</span>
וישכב מנשה עם אבתיו ויקברהו ביתו וימלך אמון בנו תחתיו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לג, כא">כא</span>
בן עשרים ושתים שנה אמון במלכו ושתים שנים מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לג, כב">כב</span>
ויעש הרע בעיני יהוה כאשר עשה מנשה אביו ולכל הפסילים אשר עשה מנשה אביו זבח אמון ויעבדם:<p dir="rtl">
<span dir="rtl" class="inlineHeader" id="b39_Chronicles_2, פרק לג, כג">כג</span>
ולא נכנע מלפני יהוה כהכנע מנשה אביו כי הוא אמון הרבה אשמה:<p dir="rtl">
<span dir="rtl" class="inlineHeader" id="b39_Chronicles_2, פרק לג, כד">כד</span>
ויקשרו עליו עבדיו וימיתהו בביתו:<p dir="rtl">
<span dir="rtl" class="inlineHeader" id="b39_Chronicles_2, פרק לג, כה">כה</span>
ויכו עם הארץ את כל הקשרים על המלך אמון וימליכו עם הארץ את יאשיהו בנו תחתיו: <B>(פ)</B><p dir="rtl">
<h3 dir="rtl" id="b39_Chronicles_2, פרק לד">פרק-לד</h3><p dir="rtl">
<span dir="rtl" class="inlineHeader" id="b39_Chronicles_2, פרק לד, א">א</span>
בן שמונה שנים יאשיהו במלכו ושלשים ואחת שנה מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לד, ב">ב</span>
ויעש הישר בעיני יהוה וילך בדרכי דויד אביו ולא סר ימין ושמאול:<p dir="rtl">
<span dir="rtl" class="inlineHeader" id="b39_Chronicles_2, פרק לד, ג">ג</span>
ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את יהודה וירושלם מן הבמות והאשרים והפסלים והמסכות:<p dir="rtl">
<span dir="rtl" class="inlineHeader" id="b39_Chronicles_2, פרק לד, ד">ד</span>
וינתצו לפניו את מזבחות הבעלים והחמנים אשר למעלה מעליהם גדע והאשרים והפסלים והמסכות שבר והדק ויזרק על פני הקברים הזבחים להם:<p dir="rtl">
<span dir="rtl" class="inlineHeader" id="b39_Chronicles_2, פרק לד, ה">ה</span>
ועצמות כהנים שרף על מזבחותים ויטהר את יהודה ואת ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לד, ו">ו</span>
ובערי מנשה ואפרים ושמעון ועד נפתלי בהר בתיהם סביב:<p dir="rtl">
<span dir="rtl" class="inlineHeader" id="b39_Chronicles_2, פרק לד, ז">ז</span>
וינתץ את המזבחות ואת האשרים והפסלים כתת להדק וכל החמנים גדע בכל ארץ ישראל וישב לירושלם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לד, ח">ח</span>
ובשנת שמונה עשרה למלכו לטהר הארץ והבית שלח את שפן בן אצליהו ואת מעשיהו שר העיר ואת יואח בן יואחז המזכיר לחזק את בית יהוה אלהיו:<p dir="rtl">
<span dir="rtl" class="inlineHeader" id="b39_Chronicles_2, פרק לד, ט">ט</span>
ויבאו אל חלקיהו הכהן הגדול ויתנו את הכסף המובא בית אלהים אשר אספו הלוים שמרי הסף מיד מנשה ואפרים ומכל שארית ישראל ומכל יהודה ובנימן וישבי ירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לד, י">י</span>
ויתנו על יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית:<p dir="rtl">
<span dir="rtl" class="inlineHeader" id="b39_Chronicles_2, פרק לד, יא">יא</span>
ויתנו לחרשים ולבנים לקנות אבני מחצב ועצים למחברות ולקרות את הבתים אשר השחיתו מלכי יהודה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לד, יב">יב</span>
והאנשים עשים באמונה במלאכה ועליהם מפקדים יחת ועבדיהו הלוים מן בני מררי וזכריה ומשלם מן בני הקהתים לנצח והלוים כל מבין בכלי שיר:<p dir="rtl">
<span dir="rtl" class="inlineHeader" id="b39_Chronicles_2, פרק לד, יג">יג</span>
ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים:<p dir="rtl">
<span dir="rtl" class="inlineHeader" id="b39_Chronicles_2, פרק לד, יד">יד</span>
ובהוציאם את הכסף המובא בית יהוה מצא חלקיהו הכהן את ספר תורת יהוה ביד משה:<p dir="rtl">
<span dir="rtl" class="inlineHeader" id="b39_Chronicles_2, פרק לד, טו">טו</span>
ויען חלקיהו ויאמר אל שפן הסופר ספר התורה מצאתי בבית יהוה ויתן חלקיהו את הספר אל שפן:<p dir="rtl">
<span dir="rtl" class="inlineHeader" id="b39_Chronicles_2, פרק לד, טז">טז</span>
ויבא שפן את הספר אל המלך וישב עוד את המלך דבר לאמר כל אשר נתן ביד עבדיך הם עשים:<p dir="rtl">
<span dir="rtl" class="inlineHeader" id="b39_Chronicles_2, פרק לד, יז">יז</span>
ויתיכו את הכסף הנמצא בבית יהוה ויתנוהו על יד המפקדים ועל יד עושי המלאכה:<p dir="rtl">
<span dir="rtl" class="inlineHeader" id="b39_Chronicles_2, פרק לד, יח">יח</span>
ויגד שפן הסופר למלך לאמר ספר נתן לי חלקיהו הכהן ויקרא בו שפן לפני המלך:<p dir="rtl">
<span dir="rtl" class="inlineHeader" id="b39_Chronicles_2, פרק לד, יט">יט</span>
ויהי כשמע המלך את דברי התורה ויקרע את בגדיו:<p dir="rtl">
<span dir="rtl" class="inlineHeader" id="b39_Chronicles_2, פרק לד, כ">כ</span>
ויצו המלך את חלקיהו ואת אחיקם בן שפן ואת עבדון בן מיכה ואת שפן הסופר ואת עשיה עבד המלך לאמר:<p dir="rtl">
<span dir="rtl" class="inlineHeader" id="b39_Chronicles_2, פרק לד, כא">כא</span>
לכו דרשו את יהוה בעדי ובעד הנשאר בישראל וביהודה על דברי הספר אשר נמצא כי גדולה חמת יהוה אשר נתכה בנו על אשר לא שמרו אבותינו את דבר יהוה לעשות ככל הכתוב על הספר הזה:<p dir="rtl">
<span dir="rtl" class="inlineHeader" id="b39_Chronicles_2, פרק לד, כב">כב</span>
וילך חלקיהו ואשר המלך אל חלדה הנביאה אשת שלם בן תוקהת בן חסרה שומר הבגדים והיא יושבת בירושלם במשנה וידברו אליה כזאת:<p dir="rtl">
<span dir="rtl" class="inlineHeader" id="b39_Chronicles_2, פרק לד, כג">כג</span>
ותאמר להם כה אמר יהוה אלהי ישראל אמרו לאיש אשר שלח אתכם אלי: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לד, כד">כד</span>
כה אמר יהוה הנני מביא רעה על המקום הזה ועל יושביו את כל האלות הכתובות על הספר אשר קראו לפני מלך יהודה:<p dir="rtl">
<span dir="rtl" class="inlineHeader" id="b39_Chronicles_2, פרק לד, כה">כה</span>
תחת אשר עזבוני ויקטירו לאלהים אחרים למען הכעיסני בכל מעשי ידיהם ותתך חמתי במקום הזה ולא תכבה:<p dir="rtl">
<span dir="rtl" class="inlineHeader" id="b39_Chronicles_2, פרק לד, כו">כו</span>
 ואל מלך יהודה השלח אתכם לדרוש ביהוה כה תאמרו אליו <B>(ס)</B> כה אמר יהוה אלהי ישראל הדברים אשר שמעת:<p dir="rtl">
<span dir="rtl" class="inlineHeader" id="b39_Chronicles_2, פרק לד, כז">כז</span>
יען רך לבבך ותכנע מלפני אלהים בשמעך את דבריו על המקום הזה ועל ישביו ותכנע לפני ותקרע את בגדיך ותבך לפני וגם אני שמעתי נאם יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לד, כח">כח</span>
הנני אספך אל אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה ועל ישביו וישיבו את המלך דבר: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לד, כט">כט</span>
וישלח המלך ויאסף את כל זקני יהודה וירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לד, ל">ל</span>
ויעל המלך בית יהוה וכל איש יהודה וישבי ירושלם והכהנים והלוים וכל העם מגדול ועד קטן ויקרא באזניהם את כל דברי ספר הברית הנמצא בית יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לד, לא">לא</span>
ויעמד המלך על עמדו ויכרת את הברית לפני יהוה ללכת אחרי יהוה ולשמור את מצותיו ועדותיו וחקיו בכל לבבו ובכל נפשו לעשות את דברי הברית הכתובים על הספר הזה:<p dir="rtl">
<span dir="rtl" class="inlineHeader" id="b39_Chronicles_2, פרק לד, לב">לב</span>
ויעמד את כל הנמצא בירושלם ובנימן ויעשו ישבי ירושלם כברית אלהים אלהי אבותיהם:<p dir="rtl">
<span dir="rtl" class="inlineHeader" id="b39_Chronicles_2, פרק לד, לג">לג</span>
ויסר יאשיהו את כל התועבות מכל הארצות אשר לבני ישראל ויעבד את כל הנמצא בישראל לעבוד את יהוה אלהיהם כל ימיו לא סרו מאחרי יהוה אלהי אבותיהם: <B>(ס)</B><p dir="rtl">
<h3 dir="rtl" id="b39_Chronicles_2, פרק לה">פרק-לה</h3><p dir="rtl">
<span dir="rtl" class="inlineHeader" id="b39_Chronicles_2, פרק לה, א">א</span>
ויעש יאשיהו בירושלם פסח ליהוה וישחטו הפסח בארבעה עשר לחדש הראשון:<p dir="rtl">
<span dir="rtl" class="inlineHeader" id="b39_Chronicles_2, פרק לה, ב">ב</span>
ויעמד הכהנים על משמרותם ויחזקם לעבודת בית יהוה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לה, ג">ג</span>
ויאמר ללוים המבונים לכל ישראל הקדושים ליהוה תנו את ארון הקדש בבית אשר בנה שלמה בן דויד מלך ישראל אין לכם משא בכתף עתה עבדו את יהוה אלהיכם ואת עמו ישראל:<p dir="rtl">
<span dir="rtl" class="inlineHeader" id="b39_Chronicles_2, פרק לה, ד">ד</span>
והכונו לבית אבותיכם כמחלקותיכם בכתב דויד מלך ישראל ובמכתב שלמה בנו:<p dir="rtl">
<span dir="rtl" class="inlineHeader" id="b39_Chronicles_2, פרק לה, ה">ה</span>
ועמדו בקדש לפלגות בית האבות לאחיכם בני העם וחלקת בית אב ללוים:<p dir="rtl">
<span dir="rtl" class="inlineHeader" id="b39_Chronicles_2, פרק לה, ו">ו</span>
ושחטו הפסח והתקדשו והכינו לאחיכם לעשות כדבר יהוה ביד משה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לה, ז">ז</span>
וירם יאשיהו לבני העם צאן כבשים ובני עזים הכל לפסחים לכל הנמצא למספר שלשים אלף ובקר שלשת אלפים אלה מרכוש המלך: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לה, ח">ח</span>
ושריו לנדבה לעם לכהנים וללוים הרימו חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות:<p dir="rtl">
<span dir="rtl" class="inlineHeader" id="b39_Chronicles_2, פרק לה, ט">ט</span>
וכונניהו ושמעיהו ונתנאל אחיו וחשביהו ויעיאל ויוזבד שרי הלוים הרימו ללוים לפסחים חמשת אלפים ובקר חמש מאות:<p dir="rtl">
<span dir="rtl" class="inlineHeader" id="b39_Chronicles_2, פרק לה, י">י</span>
ותכון העבודה ויעמדו הכהנים על עמדם והלוים על מחלקותם כמצות המלך:<p dir="rtl">
<span dir="rtl" class="inlineHeader" id="b39_Chronicles_2, פרק לה, יא">יא</span>
וישחטו הפסח ויזרקו הכהנים מידם והלוים מפשיטים:<p dir="rtl">
<span dir="rtl" class="inlineHeader" id="b39_Chronicles_2, פרק לה, יב">יב</span>
ויסירו העלה לתתם למפלגות לבית אבות לבני העם להקריב ליהוה ככתוב בספר משה וכן לבקר:<p dir="rtl">
<span dir="rtl" class="inlineHeader" id="b39_Chronicles_2, פרק לה, יג">יג</span>
ויבשלו הפסח באש כמשפט והקדשים בשלו בסירות ובדודים ובצלחות ויריצו לכל בני העם:<p dir="rtl">
<span dir="rtl" class="inlineHeader" id="b39_Chronicles_2, פרק לה, יד">יד</span>
ואחר הכינו להם ולכהנים כי הכהנים בני אהרן בהעלות העולה והחלבים עד לילה והלוים הכינו להם ולכהנים בני אהרן:<p dir="rtl">
<span dir="rtl" class="inlineHeader" id="b39_Chronicles_2, פרק לה, טו">טו</span>
והמשררים בני אסף על מעמדם כמצות דויד ואסף והימן וידתון חוזה המלך והשערים לשער ושער אין להם לסור מעל עבדתם כי אחיהם הלוים הכינו להם:<p dir="rtl">
<span dir="rtl" class="inlineHeader" id="b39_Chronicles_2, פרק לה, טז">טז</span>
ותכון כל עבודת יהוה ביום ההוא לעשות הפסח והעלות עלות על מזבח יהוה כמצות המלך יאשיהו:<p dir="rtl">
<span dir="rtl" class="inlineHeader" id="b39_Chronicles_2, פרק לה, יז">יז</span>
ויעשו בני ישראל הנמצאים את הפסח בעת ההיא ואת חג המצות שבעת ימים:<p dir="rtl">
<span dir="rtl" class="inlineHeader" id="b39_Chronicles_2, פרק לה, יח">יח</span>
ולא נעשה פסח כמהו בישראל מימי שמואל הנביא וכל מלכי ישראל לא עשו כפסח אשר עשה יאשיהו והכהנים והלוים וכל יהודה וישראל הנמצא ויושבי ירושלם: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לה, יט">יט</span>
בשמונה עשרה שנה למלכות יאשיהו נעשה הפסח הזה:<p dir="rtl">
<span dir="rtl" class="inlineHeader" id="b39_Chronicles_2, פרק לה, כ">כ</span>
אחרי כל זאת אשר הכין יאשיהו את הבית עלה נכו מלך מצרים להלחם בכרכמיש על פרת ויצא לקראתו יאשיהו:<p dir="rtl">
<span dir="rtl" class="inlineHeader" id="b39_Chronicles_2, פרק לה, כא">כא</span>
וישלח אליו מלאכים לאמר מה לי ולך מלך יהודה לא עליך אתה היום כי אל בית מלחמתי ואלהים אמר לבהלני חדל לך מאלהים אשר עמי ואל ישחיתך:<p dir="rtl">
<span dir="rtl" class="inlineHeader" id="b39_Chronicles_2, פרק לה, כב">כב</span>
ולא הסב יאשיהו פניו ממנו כי להלחם בו התחפש ולא שמע אל דברי נכו מפי אלהים ויבא להלחם בבקעת מגדו:<p dir="rtl">
<span dir="rtl" class="inlineHeader" id="b39_Chronicles_2, פרק לה, כג">כג</span>
וירו הירים למלך יאשיהו ויאמר המלך לעבדיו העבירוני כי החליתי מאד:<p dir="rtl">
<span dir="rtl" class="inlineHeader" id="b39_Chronicles_2, פרק לה, כד">כד</span>
ויעבירהו עבדיו מן המרכבה וירכיבהו על רכב המשנה אשר לו ויוליכהו ירושלם וימת ויקבר בקברות אבתיו וכל יהודה וירושלם מתאבלים על יאשיהו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לה, כה">כה</span>
ויקונן ירמיהו על יאשיהו ויאמרו כל השרים והשרות בקינותיהם על יאשיהו עד היום ויתנום לחק על ישראל והנם כתובים על הקינות:<p dir="rtl">
<span dir="rtl" class="inlineHeader" id="b39_Chronicles_2, פרק לה, כו">כו</span>
ויתר דברי יאשיהו וחסדיו ככתוב בתורת יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לה, כז">כז</span>
ודבריו הראשנים והאחרנים הנם כתובים על ספר מלכי ישראל ויהודה:<p dir="rtl">
<h3 dir="rtl" id="b39_Chronicles_2, פרק לו">פרק-לו</h3><p dir="rtl">
<span dir="rtl" class="inlineHeader" id="b39_Chronicles_2, פרק לו, א">א</span>
ויקחו עם הארץ את יהואחז בן יאשיהו וימליכהו תחת אביו בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לו, ב">ב</span>
בן שלוש ועשרים שנה יואחז במלכו ושלשה חדשים מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לו, ג">ג</span>
ויסירהו מלך מצרים בירושלם ויענש את הארץ מאה ככר כסף וככר זהב:<p dir="rtl">
<span dir="rtl" class="inlineHeader" id="b39_Chronicles_2, פרק לו, ד">ד</span>
וימלך מלך מצרים את אליקים אחיו על יהודה וירושלם ויסב את שמו יהויקים ואת יואחז אחיו לקח נכו ויביאהו מצרימה: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לו, ה">ה</span>
בן עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו:<p dir="rtl">
<span dir="rtl" class="inlineHeader" id="b39_Chronicles_2, פרק לו, ו">ו</span>
עליו עלה נבוכדנאצר מלך בבל ויאסרהו בנחשתים להליכו בבלה:<p dir="rtl">
<span dir="rtl" class="inlineHeader" id="b39_Chronicles_2, פרק לו, ז">ז</span>
ומכלי בית יהוה הביא נבוכדנאצר לבבל ויתנם בהיכלו בבבל:<p dir="rtl">
<span dir="rtl" class="inlineHeader" id="b39_Chronicles_2, פרק לו, ח">ח</span>
ויתר דברי יהויקים ותעבתיו אשר עשה והנמצא עליו הנם כתובים על ספר מלכי ישראל ויהודה וימלך יהויכין בנו תחתיו: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לו, ט">ט</span>
בן שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לו, י">י</span>
ולתשובת השנה שלח המלך נבוכדנאצר ויבאהו בבלה עם כלי חמדת בית יהוה וימלך את צדקיהו אחיו על יהודה וירושלם: <B>(פ)</B><p dir="rtl">
<span dir="rtl" class="inlineHeader" id="b39_Chronicles_2, פרק לו, יא">יא</span>
בן עשרים ואחת שנה צדקיהו במלכו ואחת עשרה שנה מלך בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לו, יב">יב</span>
ויעש הרע בעיני יהוה אלהיו לא נכנע מלפני ירמיהו הנביא מפי יהוה:<p dir="rtl">
<span dir="rtl" class="inlineHeader" id="b39_Chronicles_2, פרק לו, יג">יג</span>
וגם במלך נבוכדנאצר מרד אשר השביעו באלהים ויקש את ערפו ויאמץ את לבבו משוב אל יהוה אלהי ישראל:<p dir="rtl">
<span dir="rtl" class="inlineHeader" id="b39_Chronicles_2, פרק לו, יד">יד</span>
גם כל שרי הכהנים והעם הרבו למעול מעל ככל תעבות הגוים ויטמאו את בית יהוה אשר הקדיש בירושלם:<p dir="rtl">
<span dir="rtl" class="inlineHeader" id="b39_Chronicles_2, פרק לו, טו">טו</span>
וישלח יהוה אלהי אבותיהם עליהם ביד מלאכיו השכם ושלוח כי חמל על עמו ועל מעונו:<p dir="rtl">
<span dir="rtl" class="inlineHeader" id="b39_Chronicles_2, פרק לו, טז">טז</span>
ויהיו מלעבים במלאכי האלהים ובוזים דבריו ומתעתעים בנבאיו עד עלות חמת יהוה בעמו עד לאין מרפא:<p dir="rtl">
<span dir="rtl" class="inlineHeader" id="b39_Chronicles_2, פרק לו, יז">יז</span>
ויעל עליהם את מלך כשדיים ויהרג בחוריהם בחרב בבית מקדשם ולא חמל על בחור ובתולה זקן וישש הכל נתן בידו:<p dir="rtl">
<span dir="rtl" class="inlineHeader" id="b39_Chronicles_2, פרק לו, יח">יח</span>
וכל כלי בית האלהים הגדלים והקטנים ואצרות בית יהוה ואצרות המלך ושריו הכל הביא בבל:<p dir="rtl">
<span dir="rtl" class="inlineHeader" id="b39_Chronicles_2, פרק לו, יט">יט</span>
וישרפו את בית האלהים וינתצו את חומת ירושלם וכל ארמנותיה שרפו באש וכל כלי מחמדיה להשחית:<p dir="rtl">
<span dir="rtl" class="inlineHeader" id="b39_Chronicles_2, פרק לו, כ">כ</span>
ויגל השארית מן החרב אל בבל ויהיו לו ולבניו לעבדים עד מלך מלכות פרס:<p dir="rtl">
<span dir="rtl" class="inlineHeader" id="b39_Chronicles_2, פרק לו, כא">כא</span>
למלאות דבר יהוה בפי ירמיהו עד רצתה הארץ את שבתותיה כל ימי השמה שבתה למלאות שבעים שנה: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לו, כב">כב</span>
ובשנת אחת לכורש מלך פרס לכלות דבר יהוה בפי ירמיהו העיר יהוה את רוח כורש מלך פרס ויעבר קול בכל מלכותו וגם במכתב לאמר: <B>(ס)</B><p dir="rtl">
<span dir="rtl" class="inlineHeader" id="b39_Chronicles_2, פרק לו, כג">כג</span>
כה אמר כורש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה מי בכם מכל עמו יהוה אלהיו עמו ויעל: <B>(פפפ)</B><p dir="rtl">
