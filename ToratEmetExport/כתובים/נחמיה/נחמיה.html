
<h3 dir="rtl" id="a37__Nehemiah, פרק א">פרק-א</h3><p dir="rtl">
<span dir="rtl" class="inlineHeader" id="a37__Nehemiah, פרק א, א">א</span>
<TF>דִּבְרֵ֥י נְחֶמְיָ֖ה בֶּן-חֲכַלְיָ֑ה וַיְהִ֤י בְחֹֽדֶשׁ-(כסלו) כִּסְלֵיו֙ שְׁנַ֣ת עֶשְׂרִ֔ים וַאֲנִ֥י הָיִ֖יתִי בְּשׁוּשַׁ֥ן הַבִּירָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ב">ב</span>
<TF>וַיָּבֹ֙א חֲנָ֜נִי אֶחָ֧ד מֵאַחַ֛י ה֥וּא וַאֲנָשִׁ֖ים מִֽיהוּדָ֑ה וָאֶשְׁאָלֵ֞ם עַל-הַיְּהוּדִ֧ים הַפְּלֵיטָ֛ה אֲשֶֽׁר-נִשְׁאֲר֥וּ מִן-הַשֶּׁ֖בִי וְעַל-יְרוּשָׁלִָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ג">ג</span>
<TF>וַיֹּאמְרוּ֮ לִי֒ הַֽנִּשְׁאָרִ֞ים אֲשֶֽׁר-נִשְׁאֲר֤וּ מִן-הַשְּׁבִי֙ שָׁ֣ם בַּמְּדִינָ֔ה בְּרָעָ֥ה גְדֹלָ֖ה וּבְחֶרְפָּ֑ה וְחוֹמַ֤ת יְרוּשָׁלִַ֙ם֙ מְפֹרָ֔צֶת וּשְׁעָרֶ֖יהָ נִצְּת֥וּ בָאֵֽשׁ:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ד">ד</span>
<TF>וַיְהִ֞י כְּשָׁמְעִ֣י | אֶת-הַדְּבָרִ֣ים הָאֵ֗לֶּה יָשַׁ֙בְתִּי֙ וָֽאֶבְכֶּ֔ה וָאֶתְאַבְּלָ֖ה יָמִ֑ים וָֽאֱהִ֥י צָם֙ וּמִתְפַּלֵּ֔ל לִפְנֵ֖י אֱלֹהֵ֥י הַשָּׁמָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ה">ה</span>
<TF>וָאֹמַ֗ר אָֽנָּ֤א יְהוָה֙ אֱלֹהֵ֣י הַשָּׁמַ֔יִם הָאֵ֥ל הַגָּד֖וֹל וְהַנּוֹרָ֑א שֹׁמֵ֤ר הַבְּרִית֙ וָחֶ֔סֶד לְאֹהֲבָ֖יו וּלְשֹׁמְרֵ֥י מִצְוֹתָֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ו">ו</span>
<TF>תְּהִ֣י נָ֣א אָזְנְךָֽ-קַשֶּׁ֣בֶת וְֽעֵינֶ֪יךָ פְתֻוּח֟וֹת לִשְׁמֹ֣עַ אֶל-תְּפִלַּ֣ת עַבְדְּךָ֡ אֲשֶׁ֣ר אָנֹכִי֩ מִתְפַּלֵּ֙ל לְפָנֶ֤יךָ הַיּוֹם֙ יוֹמָ֣ם וָלַ֔יְלָה עַל-בְּנֵ֥י יִשְׂרָאֵ֖ל עֲבָדֶ֑יךָ וּמִתְוַדֶּ֗ה עַל-חַטֹּ֤אות בְּנֵֽי-יִשְׂרָאֵל֙ אֲשֶׁ֣ר חָטָ֣אנוּ לָ֔ךְ וַאֲנִ֥י וּבֵית-אָבִ֖י חָטָֽאנוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ז">ז</span>
<TF>חֲבֹ֖ל חָבַ֣לְנוּ לָ֑ךְ וְלֹא-שָׁמַ֣רְנוּ אֶת-הַמִּצְוֹ֗ת וְאֶת-הַֽחֻקִּים֙ וְאֶת-הַמִּשְׁפָּטִ֔ים אֲשֶׁ֥ר צִוִּ֖יתָ אֶת-מֹשֶׁ֥ה עַבְדֶּֽךָ:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ח">ח</span>
<TF>זְכָר-נָא֙ אֶת-הַדָּבָ֔ר אֲשֶׁ֥ר צִוִּ֛יתָ אֶת-מֹשֶׁ֥ה עַבְדְּךָ֖ לֵאמֹ֑ר אַתֶּ֣ם תִּמְעָ֔לוּ אֲנִ֕י אָפִ֥יץ אֶתְכֶ֖ם בָּעַמִּֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק א, ט">ט</span>
<TF>וְשַׁבְתֶּ֣ם אֵלַ֔י וּשְׁמַרְתֶּם֙ מִצְוֹתַ֔י וַעֲשִׂיתֶ֖ם אֹתָ֑ם אִם-יִהְיֶ֙ה נִֽדַּחֲכֶ֜ם בִּקְצֵ֤ה הַשָּׁמַ֙יִם֙ מִשָּׁ֣ם אֲקַבְּצֵ֔ם (והבואתים) וַהֲבִֽיאוֹתִים֙ אֶל-הַמָּק֔וֹם אֲשֶׁ֣ר בָּחַ֔רְתִּי לְשַׁכֵּ֥ן אֶת-שְׁמִ֖י שָֽׁם:</TF><p dir="rtl">
<span dir="rtl" class="inlineHeader" id="a37__Nehemiah, פרק א, י">י</span>
<TF>וְהֵ֥ם עֲבָדֶ֖יךָ וְעַמֶּ֑ךָ אֲשֶׁ֤ר פָּדִ֙יתָ֙ בְּכֹחֲךָ֣ הַגָּד֔וֹל וּבְיָדְךָ֖ הַחֲזָקָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק א, יא">יא</span>
<TF>אָנָּ֣א אֲדֹנָ֗י תְּהִ֣י נָ֣א אָזְנְךָֽ-קַ֠שֶּׁבֶת אֶל-תְּפִלַּ֙ת עַבְדְּךָ֜ וְאֶל-תְּפִלַּ֣ת עֲבָדֶ֗יךָ הַֽחֲפֵצִים֙ לְיִרְאָ֣ה אֶת-שְׁמֶ֔ךָ וְהַצְלִֽיחָה-נָּ֤א לְעַבְדְּךָ֙ הַיּ֔וֹם וּתְנֵ֣הוּ לְרַחֲמִ֔ים לִפְנֵ֖י הָאִ֣ישׁ הַזֶּ֑ה וַאֲנִ֛י הָיִ֥יתִי מַשְׁקֶ֖ה לַמֶּֽלֶךְ:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק ב">פרק-ב</h3><p dir="rtl">
<span dir="rtl" class="inlineHeader" id="a37__Nehemiah, פרק ב, א">א</span>
<TF>וַיְהִ֣י | בְּחֹ֣דֶשׁ נִיסָ֗ן שְׁנַ֥ת עֶשְׂרִ֛ים לְאַרְתַּחְשַׁ֥סְתְּא הַמֶּ֖לֶךְ יַ֣יִן לְפָנָ֑יו וָאֶשָּׂ֤א אֶת-הַיַּ֙יִן֙ וָאֶתְּנָ֣ה לַמֶּ֔לֶךְ וְלֹא-הָיִ֥יתִי רַ֖ע לְפָנָֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ב">ב</span>
<TF>וַיֹּאמֶר֩ לִ֙י הַמֶּ֜לֶךְ מַדּ֣וּעַ | פָּנֶ֣יךָ רָעִ֗ים וְאַתָּה֙ אֵֽינְךָ֣ חוֹלֶ֔ה אֵ֣ין זֶ֔ה כִּי-אִ֖ם רֹ֣עַֽ לֵ֑ב וָאִירָ֖א הַרְבֵּ֥ה מְאֹֽד:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ג">ג</span>
<TF>וָאֹמַ֣ר לַמֶּ֔לֶךְ הַמֶּ֖לֶךְ לְעוֹלָ֣ם יִחְיֶ֑ה מַדּ֜וּעַ לֹא-יֵרְע֣וּ פָנַ֗י אֲשֶׁ֙ר הָעִ֜יר בֵּית-קִבְר֤וֹת אֲבֹתַי֙ חֲרֵבָ֔ה וּשְׁעָרֶ֖יהָ אֻכְּל֥וּ בָאֵֽשׁ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ב, ד">ד</span>
<TF>וַיֹּ֤אמֶר לִי֙ הַמֶּ֔לֶךְ עַל-מַה-זֶּ֖ה אַתָּ֣ה מְבַקֵּ֑שׁ וָֽאֶתְפַּלֵּ֔ל אֶל-אֱלֹהֵ֖י הַשָּׁמָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ה">ה</span>
<TF>וָאֹמַ֣ר לַמֶּ֔לֶךְ אִם-עַל-הַמֶּ֣לֶךְ ט֔וֹב וְאִם-יִיטַ֥ב עַבְדְּךָ֖ לְפָנֶ֑יךָ אֲשֶׁ֧ר תִּשְׁלָחֵ֣נִי אֶל-יְהוּדָ֗ה אֶל-עִ֛יר קִבְר֥וֹת אֲבֹתַ֖י וְאֶבְנֶֽנָּה:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ו">ו</span>
<TF>וַיֹּאמֶר֩ לִ֙י הַמֶּ֜לֶךְ וְהַשֵּׁגַ֣ל | יוֹשֶׁ֣בֶת אֶצְל֗וֹ עַד-מָתַ֛י יִהְיֶ֥ה מַֽהֲלָכֲךָ֖ וּמָתַ֣י תָּשׁ֑וּב וַיִּיטַ֤ב לִפְנֵֽי-הַמֶּ֙לֶךְ֙ וַיִּשְׁלָחֵ֔נִי וָֽאֶתְּנָ֥ה ל֖וֹ זְמָֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ז">ז</span>
<TF>וָאוֹמַר֮ לַמֶּלֶךְ֒ אִם-עַל-הַמֶּ֣לֶךְ ט֔וֹב אִגְּרוֹת֙ יִתְּנוּ-לִ֔י עַֽל-פַּחֲו֖וֹת עֵ֣בֶר הַנָּהָ֑ר אֲשֶׁר֙ יַעֲבִיר֔וּנִי עַ֥ד אֲשֶׁר-אָב֖וֹא אֶל-יְהוּדָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ח">ח</span>
<TF>וְאִגֶּ֡רֶת אֶל-אָסָף֩ שֹׁמֵ֙ר הַפַּרְדֵּ֜ס אֲשֶׁ֣ר לַמֶּ֗לֶךְ אֲשֶׁ֣ר יִתֶּן-לִ֣י עֵצִ֡ים לְ֠קָרוֹת אֶת-שַׁעֲרֵ֙י הַבִּירָ֤ה אֲשֶׁר-לַבַּ֙יִת֙ וּלְחוֹמַ֣ת הָעִ֔יר וְלַבַּ֖יִת אֲשֶׁר-אָב֣וֹא אֵלָ֑יו וַיִּתֶּן-לִ֣י הַמֶּ֔לֶךְ כְּיַד-אֱלֹהַ֖י הַטּוֹבָ֥ה עָלָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, ט">ט</span>
<TF>וָֽאָב֗וֹא אֶֽל-פַּֽחֲווֹת֙ עֵ֣בֶר הַנָּהָ֔ר וָאֶתְּנָ֣ה לָהֶ֔ם אֵ֖ת אִגְּר֣וֹת הַמֶּ֑לֶךְ וַיִּשְׁלַ֤ח עִמִּי֙ הַמֶּ֔לֶךְ שָׂ֥רֵי חַ֖יִל וּפָרָשִֽׁים:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ב, י">י</span>
<TF>וַיִּשְׁמַ֞ע סַנְבַלַּ֣ט הַחֹרֹנִ֗י וְטֽוֹבִיָּה֙ הָעֶ֣בֶד הָֽעַמֹּנִ֔י וַיֵּ֥רַע לָהֶ֖ם רָעָ֣ה גְדֹלָ֑ה אֲשֶׁר-בָּ֥א אָדָ֔ם לְבַקֵּ֥שׁ טוֹבָ֖ה לִבְנֵ֥י יִשְׂרָאֵֽל:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יא">יא</span>
<TF>וָאָב֖וֹא אֶל-יְרוּשָׁלִָ֑ם וָאֱהִי-שָׁ֖ם יָמִ֥ים שְׁלֹשָֽׁה:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יב">יב</span>
<TF>וָאָק֣וּם | לַ֗יְלָה אֲנִי֮ וַאֲנָשִׁ֣ים | מְעַט֮ עִמִּי֒ וְלֹא-הִגַּ֣דְתִּי לְאָדָ֔ם מָ֗ה אֱלֹהַי֙ נֹתֵ֣ן אֶל-לִבִּ֔י לַעֲשׂ֖וֹת לִירוּשָׁלִָ֑ם וּבְהֵמָה֙ אֵ֣ין עִמִּ֔י כִּ֚י אִם-הַבְּהֵמָ֔ה אֲשֶׁ֥ר אֲנִ֖י רֹכֵ֥ב בָּֽהּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יג">יג</span>
<TF>וָאֵצְאָ֙ה בְשַֽׁעַר-הַגַּ֜יא לַ֗יְלָה וְאֶל-פְּנֵי֙ עֵ֣ין הַתַּנִּ֔ין וְאֶל-שַׁ֖עַר הָאַשְׁפֹּ֑ת וָאֱהִ֙י שֹׂבֵ֜ר בְּחוֹמֹ֤ת יְרוּשָׁלִַ֙ם֙ אֲשֶׁר-(המפרוצים) הֵ֣ם | פְּרוּצִ֔ים וּשְׁעָרֶ֖יהָ אֻכְּל֥וּ בָאֵֽשׁ:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יד">יד</span>
<TF>וָאֶֽעֱבֹר֙ אֶל-שַׁ֣עַר הָעַ֔יִן וְאֶל-בְּרֵכַ֖ת הַמֶּ֑לֶךְ וְאֵין-מָק֥וֹם לַבְּהֵמָ֖ה לַעֲבֹ֥ר תַּחְתָּֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, טו">טו</span>
<TF>וָאֱהִ֙י עֹלֶ֤ה בַנַּ֙חַל֙ לַ֔יְלָה וָאֱהִ֥י שֹׂבֵ֖ר בַּחוֹמָ֑ה וָאָשׁ֗וּב וָאָב֛וֹא בְּשַׁ֥עַר הַגַּ֖יְא וָאָשֽׁוּב:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, טז">טז</span>
<TF>וְהַסְּגָנִ֗ים לֹ֤א יָדְעוּ֙ אָ֣נָה הָלַ֔כְתִּי וּמָ֖ה אֲנִ֣י עֹשֶׂ֑ה וְלַיְּהוּדִ֙ים וְלַכֹּהֲנִ֜ים וְלַחֹרִ֣ים וְלַסְּגָנִ֗ים וּלְיֶ֙תֶר֙ עֹשֵׂ֣ה הַמְּלָאכָ֔ה עַד-כֵּ֖ן לֹ֥א הִגַּֽדְתִּי:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יז">יז</span>
<TF>וָאוֹמַ֣ר אֲלֵהֶ֗ם אַתֶּ֤ם רֹאִים֙ הָרָעָה֙ אֲשֶׁ֣ר אֲנַ֣חְנוּ בָ֔הּ אֲשֶׁ֤ר יְרוּשָׁלִַ֙ם֙ חֲרֵבָ֔ה וּשְׁעָרֶ֖יהָ נִצְּת֣וּ בָאֵ֑שׁ לְכ֗וּ וְנִבְנֶה֙ אֶת-חוֹמַ֣ת יְרוּשָׁלִַ֔ם וְלֹא-נִהְיֶ֥ה ע֖וֹד חֶרְפָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, יח">יח</span>
<TF>וָאַגִּ֙יד לָהֶ֜ם אֶת-יַ֣ד אֱלֹהַ֗י אֲשֶׁר-הִיא֙ טוֹבָ֣ה עָלַ֔י וְאַף-דִּבְרֵ֥י הַמֶּ֖לֶךְ אֲשֶׁ֣ר אָֽמַר-לִ֑י וַיֹּֽאמְרוּ֙ נָק֣וּם וּבָנִ֔ינוּ וַיְחַזְּק֥וּ יְדֵיהֶ֖ם לַטּוֹבָֽה:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ב, יט">יט</span>
<TF>וַיִּשְׁמַע֩ סַנְבַלַּ֙ט הַחֹרֹנִ֜י וְטֹבִיָּ֣ה | הָעֶ֣בֶד הָֽעַמּוֹנִ֗י וְגֶ֙שֶׁם֙ הָֽעַרְבִ֔י וַיַּלְעִ֣גוּ לָ֔נוּ וַיִּבְז֖וּ עָלֵ֑ינוּ וַיֹּאמְר֗וּ מָֽה-הַדָּבָ֤ר הַזֶּה֙ אֲשֶׁ֣ר אַתֶּ֣ם עֹשִׂ֔ים הַעַ֥ל הַמֶּ֖לֶךְ אַתֶּ֥ם מֹרְדִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ב, כ">כ</span>
<TF>וָאָשִׁ֙יב אוֹתָ֜ם דָּבָ֗ר וָאוֹמַ֤ר לָהֶם֙ אֱלֹהֵ֣י הַשָּׁמַ֔יִם ה֚וּא יַצְלִ֣יחַֽ לָ֔נוּ וַאֲנַ֥חְנוּ עֲבָדָ֖יו נָק֣וּם וּבָנִ֑ינוּ וְלָכֶ֗ם אֵֽין-חֵ֧לֶק וּצְדָקָ֛ה וְזִכָּר֖וֹן בִּירוּשָׁלִָֽם:</TF><p dir="rtl">
<h3 dir="rtl" id="a37__Nehemiah, פרק ג">פרק-ג</h3><p dir="rtl">
<span dir="rtl" class="inlineHeader" id="a37__Nehemiah, פרק ג, א">א</span>
<TF>וַיָּ֡קָם אֶלְיָשִׁיב֩ הַכֹּהֵ֙ן הַגָּד֜וֹל וְאֶחָ֣יו הַכֹּהֲנִ֗ים וַיִּבְנוּ֙ אֶת-שַׁ֣עַר הַצֹּ֔אן הֵ֣מָּה קִדְּשׁ֔וּהוּ וַֽיַּעֲמִ֖ידוּ דַּלְתֹתָ֑יו וְעַד-מִגְדַּ֤ל הַמֵּאָה֙ קִדְּשׁ֔וּהוּ עַ֖ד מִגְדַּ֥ל חֲנַנְאֵֽל:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ב">ב</span>
 <TF>וְעַל יָד֥וֹ בָנ֖וּ אַנְשֵׁ֣י יְרֵח֑וֹ <B>(ס)</B> וְעַל יָד֣וֹ בָנָ֔ה זַכּ֖וּר בֶּן אִמְרִֽי:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ג">ג</span>
<TF>וְאֵת֙ שַׁ֣עַר הַדָּגִ֔ים בָּנ֖וּ בְּנֵ֣י הַסְּנָאָ֑ה הֵ֣מָּה קֵר֔וּהוּ וַֽיַּעֲמִ֙ידוּ֙ דַּלְתֹתָ֔יו מַנְעוּלָ֖יו וּבְרִיחָֽיו:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ד">ד</span>
 <TF>וְעַל יָדָ֣ם הֶחֱזִ֗יק מְרֵמ֤וֹת בֶּן אוּרִיָּה֙ בֶּן הַקּ֔וֹץ <B>(ס)</B> וְעַל יָדָ֣ם הֶחֱזִ֔יק מְשֻׁלָּ֥ם בֶּן בֶּרֶכְיָ֖ה בֶּן מְשֵׁיזַבְאֵ֑ל <B>(ס)</B> וְעַל יָדָ֣ם הֶֽחֱזִ֔יק צָד֖וֹק בֶּֽן בַּעֲנָֽא:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ה">ה</span>
<TF>וְעַל-יָדָ֖ם הֶחֱזִ֣יקוּ הַתְּקוֹעִ֑ים וְאַדִּֽירֵיהֶם֙ לֹא-הֵבִ֣יאוּ צַוָּרָ֔ם בַּעֲבֹדַ֖ת אֲדֹנֵיהֶֽם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ו">ו</span>
<TF>וְאֵת֩ שַׁ֙עַר הַיְשָׁנָ֜ה הֶחֱזִ֗יקוּ יֽוֹיָדָע֙ בֶּן-פָּסֵ֔חַ וּמְשֻׁלָּ֖ם בֶּן-בְּסֽוֹדְיָ֑ה הֵ֣מָּה קֵר֔וּהוּ וַֽיַּעֲמִ֙ידוּ֙ דַּלְתֹתָ֔יו וּמַנְעֻלָ֖יו וּבְרִיחָֽיו:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ז">ז</span>
<TF>וְעַל-יָדָ֙ם הֶחֱזִ֜יק מְלַטְיָ֣ה הַגִּבְעֹנִ֗י וְיָדוֹן֙ הַמֵּרֹ֣נֹתִ֔י אַנְשֵׁ֥י גִבְע֖וֹן וְהַמִּצְפָּ֑ה לְכִסֵּ֕א פַּחַ֖ת עֵ֥בֶר הַנָּהָֽר:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ח">ח</span>
 <TF>עַל יָד֣וֹ הֶחֱזִ֗יק עֻזִּיאֵ֤ל בֶּֽן חַרְהֲיָה֙ צֽוֹרְפִ֔ים <B>(ס)</B> וְעַל יָד֣וֹ הֶחֱזִ֔יק חֲנַנְיָ֖ה בֶּן הָרַקָּחִ֑ים וַיַּֽעַזְבוּ֙ יְר֣וּשָׁלִַ֔ם עַ֖ד הַחוֹמָ֥ה הָרְחָבָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ט">ט</span>
<TF>וְעַל-יָדָ֤ם הֶחֱזִיק֙ רְפָיָ֣ה בֶן-ח֔וּר שַׂ֕ר חֲצִ֖י פֶּ֥לֶךְ יְרוּשָׁלִָֽם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, י">י</span>
 <TF>וְעַל יָדָ֧ם הֶחֱזִ֛יק יְדָיָ֥ה בֶן חֲרוּמַ֖ף וְנֶ֣גֶד בֵּית֑וֹ <B>(ס)</B> וְעַל יָד֣וֹ הֶחֱזִ֔יק חַטּ֖וּשׁ בֶּן חֲשַׁבְנְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, יא">יא</span>
<TF>מִדָּ֣ה שֵׁנִ֗ית הֶחֱזִיק֙ מַלְכִּיָּ֣ה בֶן-חָרִ֔ם וְחַשּׁ֖וּב בֶּן-פַּחַ֣ת מוֹאָ֑ב וְאֵ֖ת מִגְדַּ֥ל הַתַּנּוּרִֽים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, יב">יב</span>
<TF>וְעַל-יָד֣וֹ הֶחֱזִ֗יק שַׁלּוּם֙ בֶּן-הַלּוֹחֵ֔שׁ שַׂ֕ר חֲצִ֖י פֶּ֣לֶךְ יְרוּשָׁלִָ֑ם ה֖וּא וּבְנוֹתָֽיו:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, יג">יג</span>
<TF>אֵת֩ שַׁ֙עַר הַגַּ֜יְא הֶחֱזִ֣יק חָנוּן֮ וְיֹשְׁבֵ֣י זָנוֹחַ֒ הֵ֣מָּה בָנ֔וּהוּ וַֽיַּעֲמִ֙ידוּ֙ דַּלְתֹתָ֔יו מַנְעֻלָ֖יו וּבְרִיחָ֑יו וְאֶ֤לֶף אַמָּה֙ בַּחוֹמָ֔ה עַ֖ד שַׁ֥עַר הָשֲׁפֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, יד">יד</span>
<TF>וְאֵ֣ת | שַׁ֣עַר הָאַשְׁפּ֗וֹת הֶחֱזִיק֙ מַלְכִּיָּ֣ה בֶן-רֵכָ֔ב שַׂ֖ר פֶּ֣לֶךְ בֵּית-הַכָּ֑רֶם ה֣וּא יִבְנֶ֔נּוּ וְיַעֲמִיד֙ דַּלְתֹתָ֔יו מַנְעֻלָ֖יו וּבְרִיחָֽיו:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, טו">טו</span>
<TF>וְאֵת֩ שַׁ֙עַר הָעַ֜יִן הֶ֠חֱזִיק שַׁלּ֣וּן בֶּן-כָּל-חֹזֶה֮ שַׂ֣ר פֶּ֣לֶךְ הַמִּצְפָּה֒ ה֤וּא יִבְנֶ֙נּוּ֙ וִיטַֽלְלֶ֔נּוּ (ויעמידו) וְיַעֲמִיד֙ דַּלְתֹתָ֔יו מַנְעֻלָ֖יו וּבְרִיחָ֑יו וְ֠אֵת חוֹמַ֞ת בְּרֵכַ֤ת הַשֶּׁ֙לַח֙ לְגַן-הַמֶּ֔לֶךְ וְעַד-הַֽמַּעֲל֔וֹת הַיּוֹרְד֖וֹת מֵעִ֥יר דָּוִֽיד:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, טז">טז</span>
<TF>אַחֲרָ֤יו הֶחֱזִיק֙ נְחֶמְיָ֣ה בֶן-עַזְבּ֔וּק שַׂ֕ר חֲצִ֖י פֶּ֣לֶךְ בֵּֽית-צ֑וּר עַד-נֶ֙גֶד֙ קִבְרֵ֣י דָוִ֔יד וְעַד-הַבְּרֵכָה֙ הָעֲשׂוּיָ֔ה וְעַ֖ד בֵּ֥ית הַגִּבֹּרִֽים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, יז">יז</span>
<TF>אַחֲרָ֛יו הֶחֱזִ֥יקוּ הַלְוִיִּ֖ם רְח֣וּם בֶּן-בָּנִ֑י עַל-יָד֣וֹ הֶחֱזִ֗יק חֲשַׁבְיָ֛ה שַׂר-חֲצִי-פֶ֥לֶךְ קְעִילָ֖ה לְפִלְכּֽוֹ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, יח">יח</span>
<TF>אַחֲרָיו֙ הֶחֱזִ֣יקוּ אֲחֵיהֶ֔ם בַּוַּ֖י בֶּן-חֵנָדָ֑ד שַׂ֕ר חֲצִ֖י פֶּ֥לֶךְ קְעִילָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, יט">יט</span>
<TF>וַיְחַזֵּ֙ק עַל-יָד֜וֹ עֵ֧זֶר בֶּן-יֵשׁ֛וּעַ שַׂ֥ר הַמִּצְפָּ֖ה מִדָּ֣ה שֵׁנִ֑ית מִנֶּ֕גֶד עֲלֹ֥ת הַנֶּ֖שֶׁק הַמִּקְצֹֽעַ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כ">כ</span>
<TF>אַחֲרָ֙יו הֶחֱרָ֧ה הֶחֱזִ֛יק בָּר֥וּךְ בֶּן-(זבי) זַכַּ֖י מִדָּ֣ה שֵׁנִ֑ית מִן-הַ֙מִּקְצ֔וֹעַ עַד-פֶּ֙תַח֙ בֵּ֣ית אֶלְיָשִׁ֔יב הַכֹּהֵ֖ן הַגָּדֽוֹל:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כא">כא</span>
<TF>אַחֲרָ֣יו הֶחֱזִ֗יק מְרֵמ֧וֹת בֶּן-אוּרִיָּ֛ה בֶּן-הַקּ֖וֹץ מִדָּ֣ה שֵׁנִ֑ית מִפֶּ֙תַח֙ בֵּ֣ית אֶלְיָשִׁ֔יב וְעַד-תַּכְלִ֖ית בֵּ֥ית אֶלְיָשִֽׁיב:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כב">כב</span>
<TF>וְאַחֲרָ֛יו הֶחֱזִ֥יקוּ הַכֹּהֲנִ֖ים אַנְשֵׁ֥י הַכִּכָּֽר:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, כג">כג</span>
 <TF>אַחֲרָ֙יו הֶחֱזִ֧יק בִּנְיָמִ֛ן וְחַשּׁ֖וּב נֶ֣גֶד בֵּיתָ֑ם <B>(ס)</B> אַחֲרָ֣יו הֶחֱזִ֗יק עֲזַרְיָ֧ה בֶן מַעֲשֵׂיָ֛ה בֶּן עֲנָֽנְיָ֖ה אֵ֥צֶל בֵּיתֽוֹ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כד">כד</span>
<TF>אַחֲרָ֣יו הֶחֱזִ֗יק בִּנּ֛וּי בֶּן-חֵנָדָ֖ד מִדָּ֣ה שֵׁנִ֑ית מִבֵּ֣ית עֲזַרְיָ֔ה עַד-הַמִּקְצ֖וֹעַ וְעַד-הַפִּנָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, כה">כה</span>
<TF>פָּלָ֣ל בֶּן-אוּזַי֮ מִנֶּ֣גֶד הַמִּקְצוֹעַ֒ וְהַמִּגְדָּ֗ל הַיּוֹצֵא֙ מִבֵּ֤ית הַמֶּ֙לֶךְ֙ הָֽעֶלְי֔וֹן אֲשֶׁ֖ר לַחֲצַ֣ר הַמַּטָּרָ֑ה אַחֲרָ֖יו פְּדָיָ֥ה בֶן-פַּרְעֹֽשׁ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כו">כו</span>
<TF>וְהַ֙נְּתִינִ֔ים הָי֥וּ יֹשְׁבִ֖ים בָּעֹ֑פֶל עַ֠ד נֶ֜גֶד שַׁ֤עַר הַמַּ֙יִם֙ לַמִּזְרָ֔ח וְהַמִּגְדָּ֖ל הַיּוֹצֵֽא:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כז">כז</span>
<TF>אַחֲרָ֛יו הֶחֱזִ֥יקוּ הַתְּקֹעִ֖ים מִדָּ֣ה שֵׁנִ֑ית מִנֶּ֜גֶד הַמִּגְדָּ֤ל הַגָּדוֹל֙ הַיּוֹצֵ֔א וְעַ֖ד חוֹמַ֥ת הָעֹֽפֶל:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, כח">כח</span>
<TF>מֵעַ֣ל | שַׁ֣עַר הַסּוּסִ֗ים הֶחֱזִ֙יקוּ֙ הַכֹּ֣הֲנִ֔ים אִ֖ישׁ לְנֶ֥גֶד בֵּיתֽוֹ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, כט">כט</span>
 <TF>אַחֲרָ֧יו הֶחֱזִ֛יק צָד֥וֹק בֶּן אִמֵּ֖ר נֶ֣גֶד בֵּית֑וֹ <B>(ס)</B> וְאַחֲרָ֤יו הֶחֱזִיק֙ שְׁמַֽעְיָ֣ה בֶן שְׁכַנְיָ֔ה שֹׁמֵ֖ר שַׁ֥עַר הַמִּזְרָֽח:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, ל">ל</span>
 <TF>(אחרי) אַחֲרָ֙יו הֶחֱזִ֜יק חֲנַנְיָ֣ה בֶן שֶׁלֶמְיָ֗ה וְחָנ֧וּן בֶּן צָלָ֛ף הַשִּׁשִּׁ֖י מִדָּ֣ה שֵׁנִ֑י <B>(ס)</B> אַחֲרָ֣יו הֶחֱזִ֗יק מְשֻׁלָּם֙ בֶּן בֶּ֣רֶכְיָ֔ה נֶ֖גֶד נִשְׁכָּתֽוֹ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ג, לא">לא</span>
<TF>(אחרי) אַחֲרָ֣יו הֶחֱזִ֗יק מַלְכִּיָּה֙ בֶּן-הַצֹּ֣רְפִ֔י עַד-בֵּ֥ית הַנְּתִינִ֖ים וְהָרֹכְלִ֑ים נֶ֚גֶד שַׁ֣עַר הַמִּפְקָ֔ד וְעַ֖ד עֲלִיַּ֥ת הַפִּנָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, לב">לב</span>
<TF>וּבֵ֙ין עֲלִיַּ֤ת הַפִּנָּה֙ לְשַׁ֣עַר הַצֹּ֔אן הֶחֱזִ֥יקוּ הַצֹּרְפִ֖ים וְהָרֹכְלִֽים:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ג, לג">לג</span>
<TF>וַיְהִ֞י כַּאֲשֶׁ֧ר שָׁמַ֣ע סַנְבַלַּ֗ט כִּֽי-אֲנַ֤חְנוּ בוֹנִים֙ אֶת-הַ֣חוֹמָ֔ה וַיִּ֣חַר ל֔וֹ וַיִּכְעַ֖ס הַרְבֵּ֑ה וַיַּלְעֵ֖ג עַל-הַיְּהוּדִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, לד">לד</span>
<TF>וַיֹּ֣אמֶר | לִפְנֵ֣י אֶחָ֗יו וְחֵיל֙ שֹֽׁמְר֔וֹן וַיֹּ֕אמֶר מָ֛ה הַיְּהוּדִ֥ים הָאֲמֵלָלִ֖ים עֹשִׂ֑ים הֲיַעַזְב֙וּ לָהֶ֤ם הֲיִזְבָּ֙חוּ֙ הַיְכַלּ֣וּ בַיּ֔וֹם הַיְחַיּ֧וּ אֶת-הָאֲבָנִ֛ים מֵעֲרֵמ֥וֹת הֶעָפָ֖ר וְהֵ֥מָּה שְׂרוּפֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, לה">לה</span>
<TF>וְטוֹבִיָּ֥ה הָעַמֹּנִ֖י אֶצְל֑וֹ וַיֹּ֗אמֶר גַּ֚ם אֲשֶׁר-הֵ֣ם בּוֹנִ֔ים אִם-יַעֲלֶ֣ה שׁוּעָ֔ל וּפָרַ֖ץ חוֹמַ֥ת אַבְנֵיהֶֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ג, לו">לו</span>
<TF>שְׁמַ֤ע אֱלֹהֵ֙ינוּ֙ כִּֽי-הָיִ֣ינוּ בוּזָ֔ה וְהָשֵׁ֥ב חֶרְפָּתָ֖ם אֶל-רֹאשָׁ֑ם וּתְנֵ֥ם לְבִזָּ֖ה בְּאֶ֥רֶץ שִׁבְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, לז">לז</span>
<TF>וְאַל-תְּכַס֙ עַל-עֲוֹנָ֔ם וְחַטָּאתָ֖ם מִלְּפָנֶ֣יךָ אַל-תִּמָּחֶ֑ה כִּ֥י הִכְעִ֖יסוּ לְנֶ֥גֶד הַבּוֹנִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ג, לח">לח</span>
<TF>וַנִּבְנֶה֙ אֶת-הַ֣חוֹמָ֔ה וַתִּקָּשֵׁ֥ר כָּל-הַחוֹמָ֖ה עַד-חֶצְיָ֑הּ וַיְהִ֧י לֵ\+++\+ב לָעָ֖ם לַעֲשֽׂוֹת:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק ד">פרק-ד</h3><p dir="rtl">
<span dir="rtl" class="inlineHeader" id="a37__Nehemiah, פרק ד, א">א</span>
<TF>וַיְהִ֣י כַאֲשֶׁ֣ר שָׁמַ֣ע סַנְבַלַּ֡ט וְ֠טוֹבִיָּה וְהָעַרְבִ֙ים וְהָעַמֹּנִ֜ים וְהָאַשְׁדּוֹדִ֗ים כִּֽי-עָלְתָ֤ה אֲרוּכָה֙ לְחֹמ֣וֹת יְרוּשָׁלִַ֔ם כִּי-הֵחֵ֥לּוּ הַפְּרֻצִ֖ים לְהִסָּתֵ֑ם וַיִּ֥חַר לָהֶ֖ם מְאֹֽד:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ב">ב</span>
<TF>וַיִּקְשְׁר֤וּ כֻלָּם֙ יַחְדָּ֔ו לָב֖וֹא לְהִלָּחֵ֣ם בִּירוּשָׁלִָ֑ם וְלַעֲשׂ֥וֹת ל֖וֹ תּוֹעָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ג">ג</span>
<TF>וַנִּתְפַּלֵּ֖ל אֶל-אֱלֹהֵ֑ינוּ וַנַּעֲמִ֙יד מִשְׁמָ֧ר עֲלֵיהֶ֛ם יוֹמָ֥ם וָלַ֖יְלָה מִפְּנֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ד">ד</span>
<TF>וַיֹּ֣אמֶר יְהוּדָ֗ה כָּשַׁל֙ כֹּ֣חַ הַסַּבָּ֔ל וְהֶעָפָ֖ר הַרְבֵּ֑ה וַאֲנַ֙חְנוּ֙ לֹ֣א נוּכַ֔ל לִבְנ֖וֹת בַּחוֹמָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ה">ה</span>
<TF>וַיֹּאמְר֣וּ צָרֵ֗ינוּ לֹ֤א יֵדְעוּ֙ וְלֹ֣א יִרְא֔וּ עַ֛ד אֲשֶׁר-נָב֥וֹא אֶל-תּוֹכָ֖ם וַהֲרַגְנ֑וּם וְהִשְׁבַּ֖תְנוּ אֶת-הַמְּלָאכָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ו">ו</span>
<TF>וַֽיְהִי֙ כַּאֲשֶׁר-בָּ֣אוּ הַיְּהוּדִ֔ים הַיֹּשְׁבִ֖ים אֶצְלָ֑ם וַיֹּ֤אמְרוּ לָ֙נוּ֙ עֶ֣שֶׂר פְּעָמִ֔ים מִכָּל-הַמְּקֹמ֖וֹת אֲשֶׁר-תָּשׁ֥וּבוּ עָלֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ז">ז</span>
<TF>וָֽאַעֲמִ֞יד מִֽתַּחְתִּיּ֧וֹת לַמָּק֛וֹם מֵאַחֲרֵ֥י לַחוֹמָ֖ה (בצחחיים) בַּצְּחִיחִ֑ים וָֽאַעֲמִ֤יד אֶת-הָעָם֙ לְמִשְׁפָּח֔וֹת עִם-חַרְבֹתֵיהֶ֛ם רָמְחֵיהֶ֖ם וְקַשְּׁתֹתֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, ח">ח</span>
<TF>וָאֵ֣רֶא וָאָק֗וּם וָאֹמַ֞ר אֶל-הַחֹרִ֤ים וְאֶל-הַסְּגָנִים֙ וְאֶל-יֶ֣תֶר הָעָ֔ם אַל-תִּֽירְא֖וּ מִפְּנֵיהֶ֑ם אֶת-אֲדֹנָ֞י הַגָּד֤וֹל וְהַנּוֹרָא֙ זְכֹ֔רוּ וְהִֽלָּחֲמ֗וּ עַל-אֲחֵיכֶם֙ בְּנֵיכֶ֣ם וּבְנֹתֵיכֶ֔ם נְשֵׁיכֶ֖ם וּבָתֵּיכֶֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ד, ט">ט</span>
<TF>וַיְהִ֞י כַּֽאֲשֶׁר-שָׁמְע֤וּ אוֹיְבֵ֙ינוּ֙ כִּי-נ֣וֹדַֽע לָ֔נוּ וַיָּ֥פֶר הָאֱלֹהִ֖ים אֶת-עֲצָתָ֑ם (ונשוב) וַנָּ֤שָׁב כֻּלָּ֙נוּ֙ אֶל-הַ֣חוֹמָ֔ה אִ֖ישׁ אֶל-מְלַאכְתּֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, י">י</span>
<TF>וַיְהִ֣י | מִן-הַיּ֣וֹם הַה֗וּא חֲצִ֣י נְעָרַי֮ עֹשִׂ֣ים בַּמְּלָאכָה֒ וְחֶצְיָ֗ם מַחֲזִיקִים֙ וְהָרְמָחִ֣ים הַמָּגִנִּ֔ים וְהַקְּשָׁת֖וֹת וְהַשִּׁרְיֹנִ֑ים וְהַ֙שָּׂרִ֔ים אַחֲרֵ֖י כָּל-בֵּ֥ית יְהוּדָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, יא">יא</span>
<TF>הַבּוֹנִ֧ים בַּחוֹמָ֛ה וְהַנֹּשְׂאִ֥ים בַּסֶּ֖בֶל עֹמְשִׂ֑ים בְּאַחַ֤ת יָדוֹ֙ עֹשֶׂ֣ה בַמְּלָאכָ֔ה וְאַחַ֖ת מַחֲזֶ֥קֶת הַשָּֽׁלַח:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, יב">יב</span>
<TF>וְהַ֙בּוֹנִ֔ים אִ֥ישׁ חַרְבּ֛וֹ אֲסוּרִ֥ים עַל-מָתְנָ֖יו וּבוֹנִ֑ים וְהַתּוֹקֵ֥עַ בַּשּׁוֹפָ֖ר אֶצְלִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, יג">יג</span>
<TF>וָאֹמַ֞ר אֶל-הַחֹרִ֤ים וְאֶל-הַסְּגָנִים֙ וְאֶל-יֶ֣תֶר הָעָ֔ם הַמְּלָאכָ֥ה הַרְבֵּ֖ה וּרְחָבָ֑ה וַאֲנַ֗חְנוּ נִפְרָדִים֙ עַל-הַ֣חוֹמָ֔ה רְחוֹקִ֖ים אִ֥ישׁ מֵאָחִֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, יד">יד</span>
<TF>בִּמְק֗וֹם אֲשֶׁ֤ר תִּשְׁמְעוּ֙ אֶת-ק֣וֹל הַשּׁוֹפָ֔ר שָׁ֖מָּה תִּקָּבְצ֣וּ אֵלֵ֑ינוּ אֱלֹהֵ֖ינוּ יִלָּ֥חֶם לָֽנוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, טו">טו</span>
<TF>וַאֲנַ֖חְנוּ עֹשִׂ֣ים בַּמְּלָאכָ֑ה וְחֶצְיָ֗ם מַחֲזִיקִים֙ בָּֽרְמָחִ֔ים מֵעֲל֣וֹת הַשַּׁ֔חַר עַ֖ד צֵ֥את הַכּוֹכָבִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, טז">טז</span>
<TF>גַּ֣ם בָּעֵ֤ת הַהִיא֙ אָמַ֣רְתִּי לָעָ֔ם אִ֣ישׁ וְנַעֲר֔וֹ יָלִ֖ינוּ בְּת֣וֹךְ יְרוּשָׁלִָ֑ם וְהָֽיוּ-לָ֧נוּ הַלַּ֛יְלָה מִשְׁמָ֖ר וְהַיּ֥וֹם מְלָאכָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ד, יז">יז</span>
<TF>וְאֵ֙ין אֲנִ֜י וְאַחַ֣י וּנְעָרַ֗י וְאַנְשֵׁ֤י הַמִּשְׁמָר֙ אֲשֶׁ֣ר אַחֲרַ֔י אֵין-אֲנַ֥חְנוּ פֹשְׁטִ֖ים בְּגָדֵ֑ינוּ אִ֖ישׁ שִׁלְח֥וֹ הַמָּֽיִם:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק ה">פרק-ה</h3><p dir="rtl">
<span dir="rtl" class="inlineHeader" id="a37__Nehemiah, פרק ה, א">א</span>
<TF>וַתְּהִ֙י צַעֲקַ֥ת הָעָ֛ם וּנְשֵׁיהֶ֖ם גְּדוֹלָ֑ה אֶל-אֲחֵיהֶ֖ם הַיְּהוּדִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ב">ב</span>
<TF>וְיֵשׁ֙ אֲשֶׁ֣ר אֹמְרִ֔ים בָּנֵ֥ינוּ וּבְנֹתֵ֖ינוּ אֲנַ֣חְנוּ רַבִּ֑ים וְנִקְחָ֥ה דָגָ֖ן וְנֹאכְלָ֥ה וְנִחְיֶֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ג">ג</span>
<TF>וְיֵשׁ֙ אֲשֶׁ֣ר אֹמְרִ֔ים שְׂדֹתֵ֛ינוּ וּכְרָמֵ֥ינוּ וּבָתֵּ֖ינוּ אֲנַ֣חְנוּ עֹרְבִ֑ים וְנִקְחָ֥ה דָגָ֖ן בָּרָעָֽב:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ד">ד</span>
<TF>וְיֵשׁ֙ אֲשֶׁ֣ר אֹמְרִ֔ים לָוִ֥ינוּ כֶ֖סֶף לְמִדַּ֣ת הַמֶּ֑לֶךְ שְׂדֹתֵ֖ינוּ וּכְרָמֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ה">ה</span>
<TF>וְעַתָּ֗ה כִּבְשַׂ֤ר אַחֵ֙ינוּ֙ בְּשָׂרֵ֔נוּ כִּבְנֵיהֶ֖ם בָּנֵ֑ינוּ וְהִנֵּ֣ה אֲנַ֣חְנוּ כֹ֠בְשִׁים אֶת-בָּנֵ֙ינוּ וְאֶת-בְּנֹתֵ֜ינוּ לַעֲבָדִ֗ים וְיֵ֙שׁ מִבְּנֹתֵ֤ינוּ נִכְבָּשׁוֹת֙ וְאֵ֣ין לְאֵ֣ל יָדֵ֔נוּ וּשְׂדֹתֵ֥ינוּ וּכְרָמֵ֖ינוּ לַאֲחֵרִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ו">ו</span>
<TF>וַיִּ֥חַר לִ֖י מְאֹ֑ד כַּאֲשֶׁ֤ר שָׁמַ֙עְתִּי֙ אֶת-זַֽעֲקָתָ֔ם וְאֵ֖ת הַדְּבָרִ֥ים הָאֵֽלֶּה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ז">ז</span>
<TF>וַיִּמָּלֵ֙ךְ לִבִּ֜י עָלַ֗י וָאָרִ֙יבָה֙ אֶת-הַחֹרִ֣ים וְאֶת-הַסְּגָנִ֔ים וָאֹמְרָ֣ה לָהֶ֔ם מַשָּׁ֥א אִישׁ-בְּאָחִ֖יו אַתֶּ֣ם נֹשִׁ֑אים וָאֶתֵּ֥ן עֲלֵיהֶ֖ם קְהִלָּ֥ה גְדוֹלָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, ח">ח</span>
<TF>וָאֹמְרָ֣ה לָהֶ֗ם אֲנַ֣חְנוּ קָ֠נִינוּ אֶת-אַחֵ֙ינוּ הַיְּהוּדִ֜ים הַנִּמְכָּרִ֤ים לַגּוֹיִם֙ כְּדֵ֣י בָ֔נוּ וְגַם-אַתֶּ֛ם תִּמְכְּר֥וּ אֶת-אֲחֵיכֶ֖ם וְנִמְכְּרוּ-לָ֑נוּ וַֽיַּחֲרִ֔ישׁוּ וְלֹ֥א מָצְא֖וּ דָּבָֽר:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ה, ט">ט</span>
<TF>(ויאמר) וָאוֹמַ֕ר לֹא-ט֥וֹב הַדָּבָ֖ר אֲשֶׁר-אַתֶּ֣ם עֹשִׂ֑ים הֲל֞וֹא בְּיִרְאַ֤ת אֱלֹהֵ֙ינוּ֙ תֵּלֵ֔כוּ מֵחֶרְפַּ֖ת הַגּוֹיִ֥ם אוֹיְבֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, י">י</span>
<TF>וְגַם-אֲנִי֙ אַחַ֣י וּנְעָרַ֔י נֹשִׁ֥ים בָּהֶ֖ם כֶּ֣סֶף וְדָגָ֑ן נַֽעַזְבָה-נָּ֖א אֶת-הַמַּשָּׁ֥א הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יא">יא</span>
<TF>הָשִׁיבוּ֩ נָ֙א לָהֶ֜ם כְּהַיּ֗וֹם שְׂדֹתֵיהֶ֛ם כַּרְמֵיהֶ֥ם זֵיתֵיהֶ֖ם וּבָתֵּיהֶ֑ם וּמְאַ֙ת הַכֶּ֤סֶף וְהַדָּגָן֙ הַתִּיר֣וֹשׁ וְהַיִּצְהָ֔ר אֲשֶׁ֥ר אַתֶּ֖ם נֹשִׁ֥ים בָּהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יב">יב</span>
<TF>וַיֹּאמְר֣וּ נָשִׁ֗יב וּמֵהֶם֙ לֹ֣א נְבַקֵּ֔שׁ כֵּ֣ן נַעֲשֶׂ֔ה כַּאֲשֶׁ֖ר אַתָּ֣ה אוֹמֵ֑ר וָאֶקְרָא֙ אֶת-הַכֹּ֣הֲנִ֔ים וָֽאַשְׁבִּיעֵ֔ם לַעֲשׂ֖וֹת כַּדָּבָ֥ר הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יג">יג</span>
<TF>גַּם-חָצְנִ֣י נָעַ֗רְתִּי וָֽאֹמְרָ֡ה כָּ֣כָה יְנַעֵ֪ר הָֽאֱלֹהִ֟ים אֶת-כָּל-הָאִישׁ֩ אֲשֶׁ֙ר לֹֽא-יָקִ֜ים אֶת-הַדָּבָ֣ר הַזֶּ֗ה מִבֵּיתוֹ֙ וּמִ֣יגִיע֔וֹ וְכָ֛כָה יִהְיֶ֥ה נָע֖וּר וָרֵ֑ק וַיֹּאמְר֙וּ כָֽל-הַקָּהָ֜ל אָמֵ֗ן וַֽיְהַלְלוּ֙ אֶת-יְהוָ֔ה וַיַּ֥עַשׂ הָעָ֖ם כַּדָּבָ֥ר הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יד">יד</span>
<TF>גַּ֞ם מִיּ֣וֹם | אֲשֶׁר-צִוָּ֣ה אֹתִ֗י לִהְי֣וֹת פֶּחָם֮ בְּאֶ֣רֶץ יְהוּדָה֒ מִשְּׁנַ֣ת עֶשְׂרִ֗ים וְ֠עַד שְׁנַ֙ת שְׁלֹשִׁ֤ים וּשְׁתַּ֙יִם֙ לְאַרְתַּחְשַׁ֣סְתְּא הַמֶּ֔לֶךְ שָׁנִ֖ים שְׁתֵּ֣ים עֶשְׂרֵ֑ה אֲנִ֣י וְאַחַ֔י לֶ֥חֶם הַפֶּ֖חָה לֹ֥א אָכַֽלְתִּי:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, טו">טו</span>
<TF>וְהַפַּחוֹת֩ הָרִאשֹׁנִ֙ים אֲשֶׁר-לְפָנַ֜י הִכְבִּ֣ידוּ עַל-הָעָ֗ם וַיִּקְח֙וּ מֵהֶ֜ם בְּלֶ֤חֶם וָיַ֙יִן֙ אַחַר֙ כֶּֽסֶף-שְׁקָלִ֣ים אַרְבָּעִ֔ים גַּ֥ם נַעֲרֵיהֶ֖ם שָׁלְט֣וּ עַל-הָעָ֑ם וַאֲנִי֙ לֹא-עָשִׂ֣יתִי כֵ֔ן מִפְּנֵ֖י יִרְאַ֥ת אֱלֹהִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, טז">טז</span>
<TF>וְ֠גַם בִּמְלֶ֜אכֶת הַחוֹמָ֤ה הַזֹּאת֙ הֶחֱזַ֔קְתִּי וְשָׂדֶ֖ה לֹ֣א קָנִ֑ינוּ וְכָל-נְעָרַ֔י קְבוּצִ֥ים שָׁ֖ם עַל-הַמְּלָאכָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יז">יז</span>
<TF>וְהַיְּהוּדִ֙ים וְהַסְּגָנִ֜ים מֵאָ֧ה וַחֲמִשִּׁ֣ים אִ֗ישׁ וְהַבָּאִ֥ים אֵלֵ֛ינוּ מִן-הַגּוֹיִ֥ם אֲשֶׁר-סְבִיבֹתֵ֖ינוּ עַל-שֻׁלְחָנִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יח">יח</span>
<TF>וַאֲשֶׁר֩ הָיָ֙ה נַעֲשֶׂ֜ה לְי֣וֹם אֶחָ֗ד שׁ֣וֹר אֶחָ֞ד צֹ֠אן שֵׁשׁ-בְּרֻר֤וֹת וְצִפֳּרִים֙ נַֽעֲשׂוּ-לִ֔י וּבֵ֙ין עֲשֶׂ֧רֶת יָמִ֛ים בְּכָל-יַ֖יִן לְהַרְבֵּ֑ה וְעִם-זֶ֗ה לֶ֤חֶם הַפֶּחָה֙ לֹ֣א בִקַּ֔שְׁתִּי כִּֽי-כָֽבְדָ֥ה הָעֲבֹדָ֖ה עַל-הָעָ֥ם הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ה, יט">יט</span>
<TF>זָכְרָה-לִּ֥י אֱלֹהַ֖י לְטוֹבָ֑ה כֹּ֥ל אֲשֶׁר-עָשִׂ֖יתִי עַל-הָעָ֥ם הַזֶּֽה:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק ו">פרק-ו</h3><p dir="rtl">
<span dir="rtl" class="inlineHeader" id="a37__Nehemiah, פרק ו, א">א</span>
<TF>וַיְהִ֣י כַאֲשֶׁ֣ר נִשְׁמַ֣ע לְסַנְבַלַּ֣ט וְ֠טוֹבִיָּה וּלְגֶ֙שֶׁם הָֽעַרְבִ֜י וּלְיֶ֣תֶר אֹֽיְבֵ֗ינוּ כִּ֤י בָנִ֙יתִי֙ אֶת-הַ֣חוֹמָ֔ה וְלֹא-נ֥וֹתַר בָּ֖הּ פָּ֑רֶץ גַּ֚ם עַד-הָעֵ֣ת הַהִ֔יא דְּלָת֖וֹת לֹא-הֶעֱמַ֥דְתִּי בַשְּׁעָרִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ב">ב</span>
<TF>וַיִּשְׁלַ֙ח סַנְבַלַּ֤ט וְגֶ֙שֶׁם֙ אֵלַ֣י לֵאמֹ֔ר לְכָ֞ה וְנִֽוָּעֲדָ֥ה יַחְדָּ֛ו בַּכְּפִירִ֖ים בְּבִקְעַ֣ת אוֹנ֑וֹ וְהֵ֙מָּה֙ חֹֽשְׁבִ֔ים לַעֲשׂ֥וֹת לִ֖י רָעָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ג">ג</span>
<TF>וָאֶשְׁלְחָ֙ה עֲלֵיהֶ֤ם מַלְאָכִים֙ לֵאמֹ֔ר מְלָאכָ֤ה גְדוֹלָה֙ אֲנִ֣י עֹשֶׂ֔ה וְלֹ֥א אוּכַ֖ל לָרֶ֑דֶת לָ֣מָּה תִשְׁבַּ֤ת הַמְּלָאכָה֙ כַּאֲשֶׁ֣ר אַרְפֶּ֔הָ וְיָרַדְתִּ֖י אֲלֵיכֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ד">ד</span>
<TF>וַיִּשְׁלְח֥וּ אֵלַ֛י כַּדָּבָ֥ר הַזֶּ֖ה אַרְבַּ֣ע פְּעָמִ֑ים וָאָשִׁ֥יב אוֹתָ֖ם כַּדָּבָ֥ר הַזֶּֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ו, ה">ה</span>
<TF>וַיִּשְׁלַח֩ אֵלַ֙י סַנְבַלַּ֜ט כַּדָּבָ֥ר הַזֶּ֛ה פַּ֥עַם חֲמִישִׁ֖ית אֶֽת-נַעֲר֑וֹ וְאִגֶּ֥רֶת פְּתוּחָ֖ה בְּיָדֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ו">ו</span>
<TF>כָּת֣וּב בָּ֗הּ בַּגּוֹיִ֤ם נִשְׁמָע֙ וְגַשְׁמ֣וּ אֹמֵ֔ר אַתָּ֤ה וְהַיְּהוּדִים֙ חֹשְׁבִ֣ים לִמְר֔וֹד עַל-כֵּ֛ן אַתָּ֥ה בוֹנֶ֖ה הַחוֹמָ֑ה וְאַתָּ֗ה הוֶֹ֤ה לָהֶם֙ לְמֶ֔לֶךְ כַּדְּבָרִ֖ים הָאֵֽלֶּה:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ז">ז</span>
<TF>וְגַם-נְבִיאִ֡ים הֶעֱמַ֣דְתָּ לִקְרֹא֩ עָלֶ֙יךָ בִֽירוּשָׁלִַ֜ם לֵאמֹ֗ר מֶ֚לֶךְ בִּֽיהוּדָ֔ה וְעַתָּה֙ יִשָּׁמַ֣ע לַמֶּ֔לֶךְ כַּדְּבָרִ֣ים הָאֵ֑לֶּה וְעַתָּ֣ה לְכָ֔ה וְנִֽוָּעֲצָ֖ה יַחְדָּֽו:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ו, ח">ח</span>
<TF>וָאֶשְׁלְחָ֤ה אֵלָיו֙ לֵאמֹ֔ר לֹ֤א נִֽהְיָה֙ כַּדְּבָרִ֣ים הָאֵ֔לֶּה אֲשֶׁ֖ר אַתָּ֣ה אוֹמֵ֑ר כִּ֥י מִֽלִּבְּךָ֖ אַתָּ֥ה בוֹדָֽאם:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, ט">ט</span>
<TF>כִּ֣י כֻלָּ֗ם מְיָֽרְאִ֤ים אוֹתָ֙נוּ֙ לֵאמֹ֔ר יִרְפּ֧וּ יְדֵיהֶ֛ם מִן-הַמְּלָאכָ֖ה וְלֹ֣א תֵעָשֶׂ֑ה וְעַתָּ֖ה חַזֵּ֥ק אֶת-יָדָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, י">י</span>
<TF>וַאֲנִי-בָ֗אתִי בֵּ֣ית שְֽׁמַֽעְיָ֧ה בֶן-דְּלָיָ֛ה בֶּן-מְהֵֽיטַבְאֵ֖ל וְה֣וּא עָצ֑וּר וַיֹּ֡אמֶר נִוָּעֵד֩ אֶל-בֵּ֙ית הָאֱלֹהִ֜ים אֶל-תּ֣וֹךְ הַֽהֵיכָ֗ל וְנִסְגְּרָה֙ דַּלְת֣וֹת הַהֵיכָ֔ל כִּ֚י בָּאִ֣ים לְהָרְגֶ֔ךָ וְלַ֖יְלָה בָּאִ֥ים לְהָרְגֶֽךָ:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יא">יא</span>
<TF>וָאֹמְרָ֗ה הַאִ֤ישׁ כָּמ֙וֹנִי֙ יִבְרָ֔ח וּמִ֥י כָמ֛וֹנִי אֲשֶׁר-יָב֥וֹא אֶל-הַהֵיכָ֖ל וָחָ֑י לֹ֖א אָבֽוֹא:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יב">יב</span>
<TF>וָאַכִּ֕ירָה וְהִנֵּ֥ה לֹֽא-אֱלֹהִ֖ים שְׁלָח֑וֹ כִּ֤י הַנְּבוּאָה֙ דִּבֶּ֣ר עָלַ֔י וְטוֹבִיָּ֥ה וְסַנְבַלַּ֖ט שְׂכָרֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יג">יג</span>
<TF>לְמַ֤עַן שָׂכוּר֙ ה֔וּא לְמַֽעַן-אִירָ֥א וְאֶֽעֱשֶׂה-כֵּ֖ן וְחָטָ֑אתִי וְהָיָ֤ה לָהֶם֙ לְשֵׁ֣ם רָ֔ע לְמַ֖עַן יְחָֽרְפֽוּנִי:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ו, יד">יד</span>
<TF>זָכְרָ֧ה אֱלֹהַ֛י לְטוֹבִיָּ֥ה וּלְסַנְבַלַּ֖ט כְּמַעֲשָׂ֣יו אֵ֑לֶּה וְגַ֙ם לְנוֹעַדְיָ֤ה הַנְּבִיאָה֙ וּלְיֶ֣תֶר הַנְּבִיאִ֔ים אֲשֶׁ֥ר הָי֖וּ מְיָֽרְאִ֥ים אוֹתִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, טו">טו</span>
<TF>וַתִּשְׁלַם֙ הַֽחוֹמָ֔ה בְּעֶשְׂרִ֥ים וַחֲמִשָּׁ֖ה לֶאֱל֑וּל לַחֲמִשִּׁ֥ים וּשְׁנַ֖יִם יֽוֹם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ו, טז">טז</span>
<TF>וַיְהִ֗י כַּאֲשֶׁ֤ר שָֽׁמְעוּ֙ כָּל-א֣וֹיְבֵ֔ינוּ וַיִּֽרְא֗וּ כָּל-הַגּוֹיִם֙ אֲשֶׁ֣ר סְבִֽיבֹתֵ֔ינוּ וַיִּפְּל֥וּ מְאֹ֖ד בְּעֵינֵיהֶ֑ם וַיֵּ֣דְע֔וּ כִּ֚י מֵאֵ֣ת אֱלֹהֵ֔ינוּ נֶעֶשְׂתָ֖ה הַמְּלָאכָ֥ה הַזֹּֽאת:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יז">יז</span>
<TF>גַּ֣ם | בַּיָּמִ֣ים הָהֵ֗ם מַרְבִּ֞ים חֹרֵ֤י יְהוּדָה֙ אִגְּרֹ֣תֵיהֶ֔ם הוֹלְכ֖וֹת עַל-טוֹבִיָּ֑ה וַאֲשֶׁ֥ר לְטוֹבִיָּ֖ה בָּא֥וֹת אֲלֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יח">יח</span>
<TF>כִּי-רַבִּ֣ים בִּֽיהוּדָ֗ה בַּעֲלֵ֤י שְׁבוּעָה֙ ל֔וֹ כִּי-חָתָ֥ן ה֖וּא לִשְׁכַנְיָ֣ה בֶן-אָרַ֑ח וִֽיהוֹחָנָ֣ן בְּנ֔וֹ לָקַ֕ח אֶת-בַּת-מְשֻׁלָּ֖ם בֶּ֥ן בֶּֽרֶכְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ו, יט">יט</span>
<TF>גַּ֣ם טוֹבֹתָ֗יו הָי֤וּ אֹמְרִים֙ לְפָנַ֔י וּדְבָרַ֕י הָי֥וּ מוֹצִיאִ֖ים ל֑וֹ אִגְּר֛וֹת שָׁלַ֥ח טוֹבִיָּ֖ה לְיָֽרְאֵֽנִי:</TF><p dir="rtl">
<h3 dir="rtl" id="a37__Nehemiah, פרק ז">פרק-ז</h3><p dir="rtl">
<span dir="rtl" class="inlineHeader" id="a37__Nehemiah, פרק ז, א">א</span>
<TF>וַיְהִ֗י כַּאֲשֶׁ֤ר נִבְנְתָה֙ הַחוֹמָ֔ה וָאַעֲמִ֖יד הַדְּלָת֑וֹת וַיִּפָּ֥קְד֛וּ הַשּׁוֹעֲרִ֥ים וְהַמְשֹׁרְרִ֖ים וְהַלְוִיִּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ב">ב</span>
<TF>וָאֲצַוֶּ֞ה אֶת-חֲנָ֣נִי אָחִ֗י וְאֶת-חֲנַנְיָ֛ה שַׂ֥ר הַבִּירָ֖ה עַל-יְרוּשָׁלִָ֑ם כִּי-הוּא֙ כְּאִ֣ישׁ אֱמֶ֔ת וְיָרֵ֥א אֶת-הָאֱלֹהִ֖ים מֵרַבִּֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ג">ג</span>
<TF>(ויאמר) וָאֹמַ֣ר לָהֶ֗ם לֹ֣א יִפָּֽתְח֞וּ שַׁעֲרֵ֤י יְרוּשָׁלִַ֙ם֙ עַד-חֹ֣ם הַשֶּׁ֔מֶשׁ וְעַ֙ד הֵ֥ם עֹמְדִ֛ים יָגִ֥יפוּ הַדְּלָת֖וֹת וֶאֱחֹ֑זוּ וְהַעֲמֵ֗יד מִשְׁמְרוֹת֙ יֹשְׁבֵ֣י יְרוּשָׁלִַ֔ם אִ֚ישׁ בְּמִשְׁמָר֔וֹ וְאִ֖ישׁ נֶ֥גֶד בֵּיתֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ד">ד</span>
<TF>וְהָעִ֞יר רַחֲבַ֤ת יָדַ֙יִם֙ וּגְדוֹלָ֔ה וְהָעָ֥ם מְעַ֖ט בְּתוֹכָ֑הּ וְאֵ֥ין בָּתִּ֖ים בְּנוּיִֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ה">ה</span>
<TF>וַיִּתֵּ֤ן אֱלֹהַי֙ אֶל-לִבִּ֔י וָאֶקְבְּצָ֞ה אֶת-הַחֹרִ֧ים וְאֶת-הַסְּגָנִ֛ים וְאֶת-הָעָ֖ם לְהִתְיַחֵ֑שׂ וָֽאֶמְצָ֗א סֵ֤פֶר הַיַּ֙חַשׂ֙ הָעוֹלִ֣ים בָּרִאשׁוֹנָ֔ה וָאֶמְצָ֖א כָּת֥וּב בּֽוֹ:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ז, ו">ו</span>
<TF>אֵ֣לֶּה | בְּנֵ֣י הַמְּדִינָ֗ה הָעֹלִים֙ מִשְּׁבִ֣י הַגּוֹלָ֔ה אֲשֶׁ֣ר הֶגְלָ֔ה נְבוּכַדְנֶצַּ֖ר מֶ֣לֶךְ בָּבֶ֑ל וַיָּשׁ֧וּבוּ לִֽירוּשָׁלִַ֛ם וְלִיהוּדָ֖ה אִ֥ישׁ לְעִירֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ז">ז</span>
<TF>הַבָּאִ֣ים עִם-זְרֻבָּבֶ֗ל יֵשׁ֡וּעַ נְחֶמְיָ֡ה עֲ֠זַרְיָה רַֽעַמְיָ֙ה נַחֲמָ֜נִי מָרְדֳּכַ֥י בִּלְשָׁ֛ן מִסְפֶּ֥רֶת בִּגְוַ֖י נְח֣וּם בַּעֲנָ֑ה מִסְפַּ֕ר אַנְשֵׁ֖י עַ֥ם יִשְׂרָאֵֽל:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, ח">ח</span>
<TF>בְּנֵ֣י פַרְעֹ֔שׁ אַלְפַּ֕יִם מֵאָ֖ה וְשִׁבְעִ֥ים וּשְׁנָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ט">ט</span>
<TF>בְּנֵ֣י שְׁפַטְיָ֔ה שְׁלֹ֥שׁ מֵא֖וֹת שִׁבְעִ֥ים וּשְׁנָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, י">י</span>
<TF>בְּנֵ֣י אָרַ֔ח שֵׁ֥שׁ מֵא֖וֹת חֲמִשִּׁ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יא">יא</span>
<TF>בְּנֵֽי-פַחַ֥ת מוֹאָ֛ב לִבְנֵ֥י יֵשׁ֖וּעַ וְיוֹאָ֑ב אַלְפַּ֕יִם וּשְׁמֹנֶ֥ה מֵא֖וֹת שְׁמֹנָ֥ה עָשָֽׂר:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יב">יב</span>
<TF>בְּנֵ֣י עֵילָ֔ם אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יג">יג</span>
<TF>בְּנֵ֣י זַתּ֔וּא שְׁמֹנֶ֥ה מֵא֖וֹת אַרְבָּעִ֥ים וַחֲמִשָּֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יד">יד</span>
<TF>בְּנֵ֣י זַכָּ֔י שְׁבַ֥ע מֵא֖וֹת וְשִׁשִּֽׁים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, טו">טו</span>
<TF>בְּנֵ֣י בִנּ֔וּי שֵׁ֥שׁ מֵא֖וֹת אַרְבָּעִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, טז">טז</span>
<TF>בְּנֵ֣י בֵבָ֔י שֵׁ֥שׁ מֵא֖וֹת עֶשְׂרִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יז">יז</span>
<TF>בְּנֵ֣י עַזְגָּ֔ד אַלְפַּ֕יִם שְׁלֹ֥שׁ מֵא֖וֹת עֶשְׂרִ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יח">יח</span>
<TF>בְּנֵי֙ אֲדֹ֣נִיקָ֔ם שֵׁ֥שׁ מֵא֖וֹת שִׁשִּׁ֥ים וְשִׁבְעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, יט">יט</span>
<TF>בְּנֵ֣י בִגְוָ֔י אַלְפַּ֖יִם שִׁשִּׁ֥ים וְשִׁבְעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כ">כ</span>
<TF>בְּנֵ֣י עָדִ֔ין שֵׁ֥שׁ מֵא֖וֹת חֲמִשִּׁ֥ים וַחֲמִשָּֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כא">כא</span>
<TF>בְּנֵֽי-אָטֵ֥ר לְחִזְקִיָּ֖ה תִּשְׁעִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כב">כב</span>
<TF>בְּנֵ֣י חָשֻׁ֔ם שְׁלֹ֥שׁ מֵא֖וֹת עֶשְׂרִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כג">כג</span>
<TF>בְּנֵ֣י בֵצָ֔י שְׁלֹ֥שׁ מֵא֖וֹת עֶשְׂרִ֥ים וְאַרְבָּעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כד">כד</span>
<TF>בְּנֵ֣י חָרִ֔יף מֵאָ֖ה שְׁנֵ֥ים עָשָֽׂר:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כה">כה</span>
<TF>בְּנֵ֥י גִבְע֖וֹן תִּשְׁעִ֥ים וַחֲמִשָּֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כו">כו</span>
<TF>אַנְשֵׁ֤י בֵֽית-לֶ֙חֶם֙ וּנְטֹפָ֔ה מֵאָ֖ה שְׁמֹנִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כז">כז</span>
<TF>אַנְשֵׁ֣י עֲנָת֔וֹת מֵאָ֖ה עֶשְׂרִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כח">כח</span>
<TF>אַנְשֵׁ֥י בֵית-עַזְמָ֖וֶת אַרְבָּעִ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, כט">כט</span>
<TF>אַנְשֵׁ֙י קִרְיַ֤ת יְעָרִים֙ כְּפִירָ֣ה וּבְאֵר֔וֹת שְׁבַ֥ע מֵא֖וֹת אַרְבָּעִ֥ים וּשְׁלֹשָֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, ל">ל</span>
<TF>אַנְשֵׁ֤י הָֽרָמָה֙ וָגָ֔בַע שֵׁ֥שׁ מֵא֖וֹת עֶשְׂרִ֥ים וְאֶחָֽד:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לא">לא</span>
<TF>אַנְשֵׁ֣י מִכְמָ֔ס מֵאָ֖ה וְעֶשְׂרִ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לב">לב</span>
<TF>אַנְשֵׁ֤י בֵֽית-אֵל֙ וְהָעָ֔י מֵאָ֖ה עֶשְׂרִ֥ים וּשְׁלֹשָֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לג">לג</span>
<TF>אַנְשֵׁ֥י נְב֛וֹ אַחֵ֖ר חֲמִשִּׁ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לד">לד</span>
<TF>בְּנֵי֙ עֵילָ֣ם אַחֵ֔ר אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לה">לה</span>
<TF>בְּנֵ֣י חָרִ֔ם שְׁלֹ֥שׁ מֵא֖וֹת וְעֶשְׂרִֽים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לו">לו</span>
<TF>בְּנֵ֣י יְרֵח֔וֹ שְׁלֹ֥שׁ מֵא֖וֹת אַרְבָּעִ֥ים וַחֲמִשָּֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לז">לז</span>
<TF>בְּנֵי-לֹד֙ חָדִ֣יד וְאוֹנ֔וֹ שְׁבַ֥ע מֵא֖וֹת וְעֶשְׂרִ֥ים וְאֶחָֽד:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לח">לח</span>
<TF>בְּנֵ֣י סְנָאָ֔ה שְׁלֹ֣שֶׁת אֲלָפִ֔ים תְּשַׁ֥ע מֵא֖וֹת וּשְׁלֹשִֽׁים:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ז, לט">לט</span>
<TF>הַֽכֹּהֲנִ֑ים בְּנֵ֤י יְדַֽעְיָה֙ לְבֵ֣ית יֵשׁ֔וּעַ תְּשַׁ֥ע מֵא֖וֹת שִׁבְעִ֥ים וּשְׁלֹשָֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מ">מ</span>
<TF>בְּנֵ֣י אִמֵּ֔ר אֶ֖לֶף חֲמִשִּׁ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מא">מא</span>
<TF>בְּנֵ֣י פַשְׁח֔וּר אֶ֕לֶף מָאתַ֖יִם אַרְבָּעִ֥ים וְשִׁבְעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מב">מב</span>
<TF>בְּנֵ֣י חָרִ֔ם אֶ֖לֶף שִׁבְעָ֥ה עָשָֽׂר:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מג">מג</span>
<TF>הַלְוִיִּ֑ם בְּנֵֽי-יֵשׁ֧וּעַ לְקַדְמִיאֵ֛ל לִבְנֵ֥י לְהוֹדְוָ֖ה שִׁבְעִ֥ים וְאַרְבָּעָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מד">מד</span>
<TF>הַֽמְשֹׁרְרִ֑ים בְּנֵ֣י אָסָ֔ף מֵאָ֖ה אַרְבָּעִ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מה">מה</span>
<TF>הַשֹּֽׁעֲרִ֗ים בְּנֵֽי-שַׁלּ֤וּם בְּנֵֽי-אָטֵר֙ בְּנֵֽי-טַלְמֹ֣ן בְּנֵֽי-עַקּ֔וּב בְּנֵ֥י חֲטִיטָ֖א בְּנֵ֣י שֹׁבָ֑י מֵאָ֖ה שְׁלֹשִׁ֥ים וּשְׁמֹנָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, מו">מו</span>
<TF>הַנְּתִינִ֑ים בְּנֵי-צִחָ֥א בְנֵי-חֲשֻׂפָ֖א בְּנֵ֥י טַבָּעֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, מז">מז</span>
<TF>בְּנֵי-קֵירֹ֥ס בְּנֵי-סִיעָ֖א בְּנֵ֥י פָדֽוֹן:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, מח">מח</span>
<TF>בְּנֵי-לְבָנָ֥ה בְנֵי-חֲגָבָ֖ה בְּנֵ֥י שַׁלְמָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, מט">מט</span>
<TF>בְּנֵי-חָנָ֥ן בְּנֵי-גִדֵּ֖ל בְּנֵי-גָֽחַר:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, נ">נ</span>
<TF>בְּנֵי-רְאָיָ֥ה בְנֵי-רְצִ֖ין בְּנֵ֥י נְקוֹדָֽא:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, נא">נא</span>
<TF>בְּנֵי-גַזָּ֥ם בְּנֵי-עֻזָּ֖א בְּנֵ֥י פָסֵֽחַ:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, נב">נב</span>
<TF>בְּנֵי-בֵסַ֥י בְּנֵי-מְעוּנִ֖ים בְּנֵ֥י (נפושסים) נְפִֽישְׁסִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, נג">נג</span>
<TF>בְּנֵי-בַקְבּ֥וּק בְּנֵֽי-חֲקוּפָ֖א בְּנֵ֥י חַרְחֽוּר:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, נד">נד</span>
<TF>בְּנֵי-בַצְלִ֥ית בְּנֵֽי-מְחִידָ֖א בְּנֵ֥י חַרְשָֽׁא:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, נה">נה</span>
 <TF>בְּנֵי בַרְק֥וֹס <B>(ס)</B> בְּֽנֵי סִֽיסְרָ֖א <B>(ס)</B> בְּנֵי תָֽמַח:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, נו">נו</span>
 <TF>בְּנֵ֥י נְצִ֖יחַ <B>(ס)</B> בְּנֵ֥י חֲטִיפָֽא:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, נז">נז</span>
 <TF>בְּנֵ֖י עַבְדֵ֣י שְׁלֹמֹ֑ה <B>(ס)</B> בְּנֵי סוֹטַ֥י <B>(ס)</B> בְּנֵי סוֹפֶ֖רֶת <B>(ס)</B> בְּנֵ֥י פְרִידָֽא:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, נח">נח</span>
 <TF>בְּנֵי יַעְלָ֥א <B>(ס)</B> בְנֵי דַרְק֖וֹן <B>(ס)</B> בְּנֵ֥י גִדֵּֽל:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, נט">נט</span>
 <TF>בְּנֵ֧י שְׁפַטְיָ֣ה <B>(ס)</B> בְנֵֽי חַטִּ֗יל <B>(ס)</B> בְּנֵ֛י פֹּכֶ֥רֶת הַצְּבָיִ֖ים <B>(ס)</B> בְּנֵ֥י אָמֽוֹן:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, ס">ס</span>
<TF>כָּל-הַ֙נְּתִינִ֔ים וּבְנֵ֖י עַבְדֵ֣י שְׁלֹמֹ֑ה שְׁלֹ֥שׁ מֵא֖וֹת תִּשְׁעִ֥ים וּשְׁנָֽיִם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ז, סא">סא</span>
<TF>וְאֵ֗לֶּה הָעוֹלִים֙ מִתֵּ֥ל מֶ֙לַח֙ תֵּ֣ל חַרְשָׁ֔א כְּר֥וּב אַדּ֖וֹן וְאִמֵּ֑ר וְלֹ֣א יָכְל֗וּ לְהַגִּ֤יד בֵּית-אֲבוֹתָם֙ וְזַרְעָ֔ם אִ֥ם מִיִּשְׂרָאֵ֖ל הֵֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סב">סב</span>
<TF>בְּנֵי-דְלָיָ֥ה בְנֵֽי-טוֹבִיָּ֖ה בְּנֵ֣י נְקוֹדָ֑א שֵׁ֥שׁ מֵא֖וֹת וְאַרְבָּעִ֥ים וּשְׁנָֽיִם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, סג">סג</span>
<TF>וּמִן-הַכֹּ֣הֲנִ֔ים בְּנֵ֥י חֳבַיָּ֖ה בְּנֵ֣י הַקּ֑וֹץ בְּנֵ֣י בַרְזִלַּ֗י אֲשֶׁ֣ר לָ֠קַח מִבְּנ֞וֹת בַּרְזִלַּ֤י הַגִּלְעָדִי֙ אִשָּׁ֔ה וַיִּקָּרֵ֖א עַל-שְׁמָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סד">סד</span>
<TF>אֵ֗לֶּה בִּקְשׁ֧וּ כְתָבָ֛ם הַמִּתְיַחְשִׂ֖ים וְלֹ֣א נִמְצָ֑א וַיְגֹֽאֲל֖וּ מִן-הַכְּהֻנָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סה">סה</span>
<TF>וַיֹּ֤אמֶר הַתִּרְשָׁ֙תָא֙ לָהֶ֔ם אֲשֶׁ֥ר לֹא-יֹאכְל֖וּ מִקֹּ֣דֶשׁ הַקֳּדָשִׁ֑ים עַ֛ד עֲמֹ֥ד הַכֹּהֵ֖ן לְאוּרִ֥ים וְתוּמִּֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סו">סו</span>
<TF>כָּל-הַקָּהָ֖ל כְּאֶחָ֑ד אַרְבַּ֣ע רִבּ֔וֹא אַלְפַּ֖יִם שְׁלֹשׁ-מֵא֥וֹת וְשִׁשִּֽׁים:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סז">סז</span>
<TF>מִ֠לְּבַד עַבְדֵיהֶ֤ם וְאַמְהֹֽתֵיהֶם֙ אֵ֔לֶּה שִׁבְעַ֣ת אֲלָפִ֔ים שְׁלֹ֥שׁ מֵא֖וֹת שְׁלֹשִׁ֣ים וְשִׁבְעָ֑ה וְלָהֶ֗ם מְשֹֽׁרֲרִים֙ וּמְשֹׁ֣רֲר֔וֹת מָאתַ֖יִם וְאַרְבָּעִ֥ים וַחֲמִשָּֽׁה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ז, סח">סח</span>
 <TF>סֽוּסֵיהֶ֕ם שֶׁבַ֥ע מֵא֭וֹת שְׁלֹשִׁ֣ים וְשִׁשָּׁ֑ה פִּרְדֵיהֶ֕ם מָאתַ֭יִם אַרְבָּעִ֥ים וַֽחֲמִשָּֽׁה:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, סט">סט</span>
 <TF>גְּמַלִּ֕ים אַרְבַּ֥ע מֵא֖וֹת שְׁלֹשִׁ֣ים וַחֲמִשָּׁ֑ה <B>(ס)</B> חֲמֹרִ֕ים שֵׁ֣שֶׁת אֲלָפִ֔ים שְׁבַ֥ע מֵא֖וֹת וְעֶשְׂרִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, ע">ע</span>
<TF>וּמִקְצָת֙ רָאשֵׁ֣י הָֽאָב֔וֹת נָתְנ֖וּ לַמְּלָאכָ֑ה הַתִּרְשָׁ֜תָא נָתַ֣ן לָאוֹצָ֗ר זָהָ֞ב דַּרְכְּמֹנִ֥ים אֶ֙לֶף֙ מִזְרָק֣וֹת חֲמִשִּׁ֔ים כָּתְנוֹת֙ כֹּֽהֲנִ֔ים שְׁלֹשִׁ֖ים וַחֲמֵ֥שׁ מֵאֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, עא">עא</span>
<TF>וּמֵֽרָאשֵׁ֣י הָֽאָב֗וֹת נָֽתְנוּ֙ לְאוֹצַ֣ר הַמְּלָאכָ֔ה זָהָ֕ב דַּרְכְּמוֹנִ֖ים שְׁתֵּ֣י רִבּ֑וֹת וְכֶ֕סֶף מָנִ֖ים אַלְפַּ֥יִם וּמָאתָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק ז, עב">עב</span>
<TF>וַאֲשֶׁ֣ר נָתְנוּ֮ שְׁאֵרִ֣ית הָעָם֒ זָהָ֗ב דַּרְכְּמוֹנִים֙ שְׁתֵּ֣י רִבּ֔וֹא וְכֶ֖סֶף מָנִ֣ים אַלְפָּ֑יִם וְכָתְנֹ֥ת כֹּֽהֲנִ֖ים שִׁשִּׁ֥ים וְשִׁבְעָֽה:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ז, עג">עג</span>
<TF>וַיֵּשְׁב֣וּ הַכֹּהֲנִ֣ים וְהַלְוִיִּ֡ם וְהַשּׁוֹעֲרִים֩ וְהַמְשֹׁרְרִ֙ים וּמִן-הָעָ֧ם וְהַנְּתִינִ֛ים וְכָל-יִשְׂרָאֵ֖ל בְּעָרֵיהֶ֑ם וַיִּגַּע֙ הַחֹ֣דֶשׁ הַשְּׁבִיעִ֔י וּבְנֵ֥י יִשְׂרָאֵ֖ל בְּעָרֵיהֶֽם:</TF><p dir="rtl">
<h3 dir="rtl" id="a37__Nehemiah, פרק ח">פרק-ח</h3><p dir="rtl">
<span dir="rtl" class="inlineHeader" id="a37__Nehemiah, פרק ח, א">א</span>
<TF>וַיֵּאָסְפ֤וּ כָל-הָעָם֙ כְּאִ֣ישׁ אֶחָ֔ד אֶל-הָ֣רְח֔וֹב אֲשֶׁ֖ר לִפְנֵ֣י שַֽׁעַר-הַמָּ֑יִם וַיֹּֽאמְרוּ֙ לְעֶזְרָ֣א הַסֹּפֵ֔ר לְהָבִ֗יא אֶת-סֵ֙פֶר֙ תּוֹרַ֣ת מֹשֶׁ֔ה אֲשֶׁר-צִוָּ֥ה יְהוָ֖ה אֶת-יִשְׂרָאֵֽל:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ב">ב</span>
<TF>וַיָּבִ֣יא עֶזְרָ֣א הַ֠כֹּהֵן אֶֽת-הַתּוֹרָ֞ה לִפְנֵ֤י הַקָּהָל֙ מֵאִ֣ישׁ וְעַד-אִשָּׁ֔ה וְכֹ֖ל מֵבִ֣ין לִשְׁמֹ֑עַ בְּי֥וֹם אֶחָ֖ד לַחֹ֥דֶשׁ הַשְּׁבִיעִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ג">ג</span>
<TF>וַיִּקְרָא-בוֹ֩ לִפְנֵ֙י הָרְח֜וֹב אֲשֶׁ֣ר | לִפְנֵ֣י שַֽׁעַר-הַמַּ֗יִם מִן-הָאוֹר֙ עַד-מַחֲצִ֣ית הַיּ֔וֹם נֶ֛גֶד הָאֲנָשִׁ֥ים וְהַנָּשִׁ֖ים וְהַמְּבִינִ֑ים וְאָזְנֵ֥י כָל-הָעָ֖ם אֶל-סֵ֥פֶר הַתּוֹרָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ד">ד</span>
<TF>וַֽיַּעֲמֹ֞ד עֶזְרָ֣א הַסֹּפֵ֗ר עַֽל-מִגְדַּל-עֵץ֮ אֲשֶׁ֣ר עָשׂ֣וּ לַדָּבָר֒ וַיַּֽעֲמֹ֣ד אֶצְל֡וֹ מַתִּתְיָ֡ה וְשֶׁ֡מַע וַ֠עֲנָיָה וְאוּרִיָּ֧ה וְחִלְקִיָּ֛ה וּמַעֲשֵׂיָ֖ה עַל-יְמִינ֑וֹ וּמִשְּׂמֹאל֗וֹ פְּ֠דָיָה וּמִֽישָׁאֵ֧ל וּמַלְכִּיָּ֛ה וְחָשֻׁ֥ם וְחַשְׁבַּדָּ֖נָה זְכַרְיָ֥ה מְשֻׁלָּֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ח, ה">ה</span>
<TF>וַיִּפְתַּ֙ח עֶזְרָ֤א הַסֵּ֙פֶר֙ לְעֵינֵ֣י כָל-הָעָ֔ם כִּֽי-מֵעַ֥ל כָּל-הָעָ֖ם הָיָ֑ה וּכְפִתְח֖וֹ עָֽמְד֥וּ כָל-הָעָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ו">ו</span>
<TF>וַיְבָ֣רֶךְ עֶזְרָ֔א אֶת-יְהוָ֥ה הָאֱלֹהִ֖ים הַגָּד֑וֹל וַיַּֽעֲנ֙וּ כָל-הָעָ֜ם אָמֵ֤ן | אָמֵן֙ בְּמֹ֣עַל יְדֵיהֶ֔ם וַיִּקְּד֧וּ וַיִּשְׁתַּחֲוֻּ֛ לַיהוָ֖ה אַפַּ֥יִם אָֽרְצָה:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ז">ז</span>
<TF>וְיֵשׁ֡וּעַ וּבָנִ֡י וְשֵׁרֵ֥בְיָ֣ה | יָמִ֡ין עַקּ֡וּב שַׁבְּתַ֣י | הֽוֹדִיָּ֡ה מַעֲשֵׂיָ֡ה קְלִיטָ֣א עֲזַרְיָה֩ יוֹזָבָ֙ד חָנָ֤ן פְּלָאיָה֙ וְהַלְוִיִּ֔ם מְבִינִ֥ים אֶת-הָעָ֖ם לַתּוֹרָ֑ה וְהָעָ֖ם עַל-עָמְדָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, ח">ח</span>
<TF>וַֽיִּקְרְא֥וּ בַסֵּ֛פֶר בְּתוֹרַ֥ת הָאֱלֹהִ֖ים מְפֹרָ֑שׁ וְשׂ֣וֹם שֶׂ֔כֶל וַיָּבִ֖ינוּ בַּמִּקְרָֽא:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ח, ט">ט</span>
<TF>וַיֹּ֣אמֶר נְחֶמְיָ֣ה ה֣וּא הַתִּרְשָׁ֡תָא וְעֶזְרָ֣א הַכֹּהֵ֣ן | הַסֹּפֵ֡ר וְהַלְוִיִּם֩ הַמְּבִינִ֙ים אֶת-הָעָ֜ם לְכָל-הָעָ֗ם הַיּ֤וֹם קָדֹֽשׁ-הוּא֙ לַיהוָ֣ה אֱלֹהֵיכֶ֔ם אַל-תִּֽתְאַבְּל֖וּ וְאַל-תִּבְכּ֑וּ כִּ֤י בוֹכִים֙ כָּל-הָעָ֔ם כְּשָׁמְעָ֖ם אֶת-דִּבְרֵ֥י הַתּוֹרָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, י">י</span>
<TF>וַיֹּ֣אמֶר לָהֶ֡ם לְכוּ֩ אִכְל֙וּ מַשְׁמַנִּ֜ים וּשְׁת֣וּ מַֽמְתַקִּ֗ים וְשִׁלְח֤וּ מָנוֹת֙ לְאֵ֣ין נָכ֣וֹן ל֔וֹ כִּֽי-קָד֥וֹשׁ הַיּ֖וֹם לַאֲדֹנֵ֑ינוּ וְאַל-תֵּ֣עָצֵ֔בוּ כִּֽי-חֶדְוַ֥ת יְהוָ֖ה הִ֥יא מָֽעֻזְּכֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, יא">יא</span>
<TF>וְהַלְוִיִּ֞ם מַחְשִׁ֤ים לְכָל-הָעָם֙ לֵאמֹ֣ר הַ֔סּוּ כִּ֥י הַיּ֖וֹם קָדֹ֑שׁ וְאַל-תֵּעָצֵֽבוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, יב">יב</span>
<TF>וַיֵּלְכ֙וּ כָל-הָעָ֜ם לֶאֱכֹ֤ל וְלִשְׁתּוֹת֙ וּלְשַׁלַּ֣ח מָנ֔וֹת וְלַעֲשׂ֖וֹת שִׂמְחָ֣ה גְדוֹלָ֑ה כִּ֤י הֵבִ֙ינוּ֙ בַּדְּבָרִ֔ים אֲשֶׁ֥ר הוֹדִ֖יעוּ לָהֶֽם:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק ח, יג">יג</span>
<TF>וּבַיּ֣וֹם הַשֵּׁנִ֡י נֶאֶסְפוּ֩ רָאשֵׁ֙י הָאָב֜וֹת לְכָל-הָעָ֗ם הַכֹּֽהֲנִים֙ וְהַלְוִיִּ֔ם אֶל-עֶזְרָ֖א הַסֹּפֵ֑ר וּלְהַשְׂכִּ֖יל אֶל-דִּבְרֵ֥י הַתּוֹרָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, יד">יד</span>
<TF>וַֽיִּמְצְא֖וּ כָּת֣וּב בַּתּוֹרָ֑ה אֲשֶׁ֙ר צִוָּ֤ה יְהוָה֙ בְּיַד-מֹשֶׁ֔ה אֲשֶׁר֩ יֵשְׁב֙וּ בְנֵֽי-יִשְׂרָאֵ֧ל בַּסֻּכּ֛וֹת בֶּחָ֖ג בַּחֹ֥דֶשׁ הַשְּׁבִיעִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, טו">טו</span>
<TF>וַאֲשֶׁ֣ר יַשְׁמִ֗יעוּ וְיַעֲבִ֙ירוּ ק֥וֹל בְּכָל-עָרֵיהֶם֮ וּבִירוּשָׁלִַ֣ם לֵאמֹר֒ צְא֣וּ הָהָ֗ר וְהָבִ֙יאוּ֙ עֲלֵי-זַ֙יִת֙ וַעֲלֵי-עֵ֣ץ שֶׁ֔מֶן וַעֲלֵ֤י הֲדַס֙ וַעֲלֵ֣י תְמָרִ֔ים וַעֲלֵ֖י עֵ֣ץ עָבֹ֑ת לַעֲשֹׂ֥ת סֻכֹּ֖ת כַּכָּתֽוּב:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ח, טז">טז</span>
<TF>וַיֵּצְא֣וּ הָעָם֮ וַיָּבִיאוּ֒ וַיַּעֲשׂוּ֩ לָהֶ֙ם סֻכּ֜וֹת אִ֤ישׁ עַל-גַּגּוֹ֙ וּבְחַצְרֹ֣תֵיהֶ֔ם וּבְחַצְר֖וֹת בֵּ֣ית הָאֱלֹהִ֑ים וּבִרְחוֹב֙ שַׁ֣עַר הַמַּ֔יִם וּבִרְח֖וֹב שַׁ֥עַר אֶפְרָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, יז">יז</span>
<TF>וַיַּֽעֲשׂ֣וּ כָֽל-הַ֠קָּהָל הַשָּׁבִ֙ים מִן-הַשְּׁבִ֥י | סֻכּוֹת֮ וַיֵּשְׁב֣וּ בַסֻּכּוֹת֒ כִּ֣י לֹֽא-עָשׂ֡וּ מִימֵי֩ יֵשׁ֙וּעַ בִּן-נ֥וּן כֵּן֙ בְּנֵ֣י יִשְׂרָאֵ֔ל עַ֖ד הַיּ֣וֹם הַה֑וּא וַתְּהִ֥י שִׂמְחָ֖ה גְּדוֹלָ֥ה מְאֹֽד:</TF><p dir="rtl">
<span dir="rtl" class="inlineHeader" id="a37__Nehemiah, פרק ח, יח">יח</span>
<TF>וַ֠יִּקְרָא בְּסֵ֙פֶר תּוֹרַ֤ת הָאֱלֹהִים֙ י֣וֹם | בְּי֔וֹם מִן-הַיּוֹם֙ הָֽרִאשׁ֔וֹן עַ֖ד הַיּ֣וֹם הָאַחֲר֑וֹן וַיַּֽעֲשׂוּ-חָג֙ שִׁבְעַ֣ת יָמִ֔ים וּבַיּ֧וֹם הַשְּׁמִינִ֛י עֲצֶ֖רֶת כַּמִּשְׁפָּֽט:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק ט">פרק-ט</h3><p dir="rtl">
<span dir="rtl" class="inlineHeader" id="a37__Nehemiah, פרק ט, א">א</span>
<TF>וּבְיוֹם֩ עֶשְׂרִ֙ים וְאַרְבָּעָ֜ה לַחֹ֣דֶשׁ הַזֶּ֗ה נֶאֶסְפ֤וּ בְנֵֽי-יִשְׂרָאֵל֙ בְּצ֣וֹם וּבְשַׂקִּ֔ים וַאֲדָמָ֖ה עֲלֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ב">ב</span>
<TF>וַיִּבָּֽדְלוּ֙ זֶ֣רַע יִשְׂרָאֵ֔ל מִכֹּ֖ל בְּנֵ֣י נֵכָ֑ר וַיַּעַמְד֗וּ וַיִּתְוַדּוּ֙ עַל-חַטֹּ֣אתֵיהֶ֔ם וַעֲוֹנ֖וֹת אֲבֹתֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ג">ג</span>
<TF>וַיָּק֙וּמוּ֙ עַל-עָמְדָ֔ם וַֽיִּקְרְא֗וּ בְּסֵ֙פֶר תּוֹרַ֧ת יְהוָ֛ה אֱלֹהֵיהֶ֖ם רְבִעִ֣ית הַיּ֑וֹם וּרְבִעִית֙ מִתְוַדִּ֣ים וּמִֽשְׁתַּחֲוִ֔ים לַיהוָ֖ה אֱלֹהֵיהֶֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק ט, ד">ד</span>
<TF>וַיָּ֜קָם עַֽל-מַֽעֲלֵ֣ה הַלְוִיִּ֗ם יֵשׁ֙וּעַ וּבָנִ֜י קַדְמִיאֵ֧ל שְׁבַנְיָ֛ה בֻּנִּ֥י שֵׁרֵבְיָ֖ה בָּנִ֣י כְנָ֑נִי וַֽיִּזְעֲקוּ֙ בְּק֣וֹל גָּד֔וֹל אֶל-יְהוָ֖ה אֱלֹהֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ה">ה</span>
<TF>וַיֹּאמְר֣וּ הַלְוִיִּ֡ם יֵשׁ֣וּעַ וְ֠קַדְמִיאֵל בָּנִ֙י חֲשַׁבְנְיָ֜ה שֵׁרֵֽבְיָ֤ה הֽוֹדִיָּה֙ שְׁבַנְיָ֣ה פְתַֽחְיָ֔ה ק֗וּמוּ בָּרֲכוּ֙ אֶת-יְהוָ֣ה אֱלֹֽהֵיכֶ֔ם מִן-הָעוֹלָ֖ם עַד-הָעוֹלָ֑ם וִיבָֽרְכוּ֙ שֵׁ֣ם כְּבוֹדֶ֔ךָ וּמְרוֹמַ֥ם עַל-כָּל-בְּרָכָ֖ה וּתְהִלָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ו">ו</span>
<TF>אַתָּה-ה֣וּא יְהוָה֮ לְבַדֶּךָ֒ (את) אַתָּ֣ה עָשִׂ֡יתָ אֶֽת-הַשָּׁמַיִם֩ שְׁמֵ֙י הַשָּׁמַ֜יִם וְכָל-צְבָאָ֗ם הָאָ֜רֶץ וְכָל-אֲשֶׁ֤ר עָלֶ֙יהָ֙ הַיַּמִּים֙ וְכָל-אֲשֶׁ֣ר בָּהֶ֔ם וְאַתָּ֖ה מְחַיֶּ֣ה אֶת-כֻּלָּ֑ם וּצְבָ֥א הַשָּׁמַ֖יִם לְךָ֥ מִשְׁתַּחֲוִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ז">ז</span>
<TF>אַתָּה-הוּא֙ יְהוָ֣ה הָאֱלֹהִ֔ים אֲשֶׁ֤ר בָּחַ֙רְתָּ֙ בְּאַבְרָ֔ם וְהוֹצֵאת֖וֹ מֵא֣וּר כַּשְׂדִּ֑ים וְשַׂ֥מְתָּ שְּׁמ֖וֹ אַבְרָהָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ח">ח</span>
<TF>וּמָצָ֣אתָ אֶת-לְבָבוֹ֮ נֶאֱמָ֣ן לְפָנֶיךָ֒ וְכָר֙וֹת עִמּ֜וֹ הַבְּרִ֗ית לָתֵ֡ת אֶת-אֶרֶץ֩ הַכְּנַעֲנִ֙י הַחִתִּ֜י הָאֱמֹרִ֧י וְהַפְּרִזִּ֛י וְהַיְבוּסִ֥י וְהַגִּרְגָּשִׁ֖י לָתֵ֣ת לְזַרְע֑וֹ וַתָּ֙קֶם֙ אֶת-דְּבָרֶ֔יךָ כִּ֥י צַדִּ֖יק אָֽתָּה:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ט">ט</span>
<TF>וַתֵּ֛רֶא אֶת-עֳנִ֥י אֲבֹתֵ֖ינוּ בְּמִצְרָ֑יִם וְאֶת-זַעֲקָתָ֥ם שָׁמַ֖עְתָּ עַל-יַם-סֽוּף:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, י">י</span>
<TF>וַ֠תִּתֵּן אֹתֹ֙ת וּמֹֽפְתִ֜ים בְּפַרְעֹ֤ה וּבְכָל-עֲבָדָיו֙ וּבְכָל-עַ֣ם אַרְצ֔וֹ כִּ֣י יָדַ֔עְתָּ כִּ֥י הֵזִ֖ידוּ עֲלֵיהֶ֑ם וַתַּֽעַשׂ-לְךָ֥ שֵׁ֖ם כְּהַיּ֥וֹם הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יא">יא</span>
<TF>וְהַיָּם֙ בָּקַ֣עְתָּ לִפְנֵיהֶ֔ם וַיַּֽעַבְר֥וּ בְתוֹךְ-הַיָּ֖ם בַּיַּבָּשָׁ֑ה וְֽאֶת-רֹ֙דְפֵיהֶ֜ם הִשְׁלַ֧כְתָּ בִמְצוֹלֹ֛ת כְּמוֹ-אֶ֖בֶן בְּמַ֥יִם עַזִּֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יב">יב</span>
<TF>וּבְעַמּ֣וּד עָנָ֔ן הִנְחִיתָ֖ם יוֹמָ֑ם וּבְעַמּ֥וּד אֵשׁ֙ לַ֔יְלָה לְהָאִ֣יר לָהֶ֔ם אֶת-הַדֶּ֖רֶךְ אֲשֶׁ֥ר יֵֽלְכוּ-בָֽהּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יג">יג</span>
<TF>וְעַ֤ל הַר-סִינַי֙ יָרַ֔דְתָּ וְדַבֵּ֥ר עִמָּהֶ֖ם מִשָּׁמָ֑יִם וַתִּתֵּ֙ן לָהֶ֜ם מִשְׁפָּטִ֤ים יְשָׁרִים֙ וְתוֹר֣וֹת אֱמֶ֔ת חֻקִּ֥ים וּמִצְוֹ֖ת טוֹבִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יד">יד</span>
<TF>וְאֶת-שַׁבַּ֥ת קָדְשְׁךָ֖ הוֹדַ֣עַתָ לָהֶ֑ם וּמִצְו֤וֹת וְחֻקִּים֙ וְתוֹרָ֔ה צִוִּ֣יתָ לָהֶ֔ם בְּיַ֖ד מֹשֶׁ֥ה עַבְדֶּֽךָ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, טו">טו</span>
<TF>וְ֠לֶחֶם מִשָּׁמַ֜יִם נָתַ֤תָּה לָהֶם֙ לִרְעָבָ֔ם וּמַ֗יִם מִסֶּ֛לַע הוֹצֵ֥אתָ לָהֶ֖ם לִצְמָאָ֑ם וַתֹּ֣אמֶר לָהֶ֗ם לָבוֹא֙ לָרֶ֣שֶׁת אֶת-הָאָ֔רֶץ אֲשֶׁר-נָשָׂ֥אתָ אֶת-יָדְךָ֖ לָתֵ֥ת לָהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, טז">טז</span>
<TF>וְהֵ֥ם וַאֲבֹתֵ֖ינוּ הֵזִ֑ידוּ וַיַּקְשׁוּ֙ אֶת-עָרְפָּ֔ם וְלֹ֥א שָׁמְע֖וּ אֶל-מִצְוֹתֶֽיךָ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יז">יז</span>
<TF>וַיְמָאֲנ֣וּ לִשְׁמֹ֗עַ וְלֹא-זָכְר֤וּ נִפְלְאֹתֶ֙יךָ֙ אֲשֶׁ֣ר עָשִׂ֣יתָ עִמָּהֶ֔ם וַיַּקְשׁוּ֙ אֶת-עָרְפָּ֔ם וַיִּתְּנוּ-רֹ֛אשׁ לָשׁ֥וּב לְעַבְדֻתָ֖ם בְּמִרְיָ֑ם וְאַתָּה֩ אֱל֙וֹהַּ סְלִיח֜וֹת חַנּ֧וּן וְרַח֛וּם אֶֽרֶךְ-אַפַּ֥יִם וְרַב-(וחסד) חֶ֖סֶד וְלֹ֥א עֲזַבְתָּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יח">יח</span>
<TF>אַ֗ף כִּֽי-עָשׂ֤וּ לָהֶם֙ עֵ֣גֶל מַסֵּכָ֔ה וַיֹּ֣אמְר֔וּ זֶ֣ה אֱלֹהֶ֔יךָ אֲשֶׁ֥ר הֶעֶלְךָ֖ מִמִּצְרָ֑יִם וַֽיַּעֲשׂ֔וּ נֶאָצ֖וֹת גְּדֹלֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, יט">יט</span>
<TF>וְאַתָּה֙ בְּרַחֲמֶ֣יךָ הָֽרַבִּ֔ים לֹ֥א עֲזַבְתָּ֖ם בַּמִּדְבָּ֑ר אֶת-עַמּ֣וּד הֶ֠עָנָן לֹא-סָ֙ר מֵעֲלֵיהֶ֤ם בְּיוֹמָם֙ לְהַנְחֹתָ֣ם בְּהַדֶּ֔רֶךְ וְאֶת-עַמּ֙וּד הָאֵ֤שׁ בְּלַ֙יְלָה֙ לְהָאִ֣יר לָהֶ֔ם וְאֶת-הַדֶּ֖רֶךְ אֲשֶׁ֥ר יֵֽלְכוּ-בָֽהּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כ">כ</span>
<TF>וְרוּחֲךָ֙ הַטּוֹבָ֔ה נָתַ֖תָּ לְהַשְׂכִּילָ֑ם וּמַנְךָ֙ לֹא-מָנַ֣עְתָּ מִפִּיהֶ֔ם וּמַ֛יִם נָתַ֥תָּה לָהֶ֖ם לִצְמָאָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כא">כא</span>
<TF>וְאַרְבָּעִ֥ים שָׁנָ֛ה כִּלְכַּלְתָּ֥ם בַּמִּדְבָּ֖ר לֹ֣א חָסֵ֑רוּ שַׂלְמֹֽתֵיהֶם֙ לֹ֣א בָל֔וּ וְרַגְלֵיהֶ֖ם לֹ֥א בָצֵֽקוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כב">כב</span>
<TF>וַתִּתֵּ֙ן לָהֶ֤ם מַמְלָכוֹת֙ וַעֲמָמִ֔ים וַֽתַּחְלְקֵ֖ם לְפֵאָ֑ה וַיִּֽירְשׁ֞וּ אֶת-אֶ֣רֶץ סִיח֗וֹן וְאֶת-אֶ֙רֶץ֙ מֶ֣לֶךְ חֶשְׁבּ֔וֹן וְאֶת-אֶ֖רֶץ ע֥וֹג מֶֽלֶךְ-הַבָּשָֽׁן:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כג">כג</span>
<TF>וּבְנֵיהֶ֣ם הִרְבִּ֔יתָ כְּכֹכְבֵ֖י הַשָּׁמָ֑יִם וַתְּבִיאֵם֙ אֶל-הָאָ֔רֶץ אֲשֶׁר-אָמַ֥רְתָּ לַאֲבֹתֵיהֶ֖ם לָב֥וֹא לָרָֽשֶׁת:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כד">כד</span>
<TF>וַיָּבֹ֤אוּ הַבָּנִים֙ וַיִּֽירְשׁ֣וּ אֶת-הָאָ֔רֶץ וַתַּכְנַ֙ע לִפְנֵיהֶ֜ם אֶת-יֹשְׁבֵ֤י הָאָ֙רֶץ֙ הַכְּנַ֣עֲנִ֔ים וַֽתִּתְּנֵ֖ם בְּיָדָ֑ם וְאֶת-מַלְכֵיהֶם֙ וְאֶת-עַֽמְמֵ֣י הָאָ֔רֶץ לַעֲשׂ֥וֹת בָּהֶ֖ם כִּרְצוֹנָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כה">כה</span>
<TF>וַֽיִּלְכְּד֞וּ עָרִ֣ים בְּצֻרוֹת֮ וַאֲדָמָ֣ה שְׁמֵנָה֒ וַיִּֽירְשׁ֡וּ בָּתִּ֣ים מְלֵֽאִים-כָּל-ט֠וּב בֹּר֙וֹת חֲצוּבִ֜ים כְּרָמִ֧ים וְזֵיתִ֛ים וְעֵ֥ץ מַאֲכָ֖ל לָרֹ֑ב וַיֹּאכְל֤וּ וַֽיִּשְׂבְּעוּ֙ וַיַּשְׁמִ֔ינוּ וַיִּֽתְעַדְּנ֖וּ בְּטוּבְךָ֥ הַגָּדֽוֹל:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כו">כו</span>
<TF>וַיַּמְר֙וּ וַֽיִּמְרְד֜וּ בָּ֗ךְ וַיַּשְׁלִ֤כוּ אֶת-תּוֹרָֽתְךָ֙ אַחֲרֵ֣י גַוָּ֔ם וְאֶת-נְבִיאֶ֣יךָ הָרָ֔גוּ אֲשֶׁר-הֵעִ֥ידוּ בָ֖ם לַהֲשִׁיבָ֣ם אֵלֶ֑יךָ וַֽיַּעֲשׂ֔וּ נֶאָצ֖וֹת גְּדוֹלֹֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כז">כז</span>
<TF>וַֽתִּתְּנֵם֙ בְּיַ֣ד צָֽרֵיהֶ֔ם וַיָּצֵ֖רוּ לָהֶ֑ם וּבְעֵ֤ת צָֽרָתָם֙ יִצְעֲק֣וּ אֵלֶ֔יךָ וְאַתָּה֙ מִשָּׁמַ֣יִם תִּשְׁמָ֔ע וּֽכְרַחֲמֶ֣יךָ הָֽרַבִּ֗ים תִּתֵּ֤ן לָהֶם֙ מֽוֹשִׁיעִ֔ים וְיוֹשִׁיע֖וּם מִיַּ֥ד צָרֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כח">כח</span>
<TF>וּכְנ֣וֹחַ לָהֶ֔ם יָשׁ֕וּבוּ לַעֲשׂ֥וֹת רַ֖ע לְפָנֶ֑יךָ וַתַּֽעַזְבֵ֞ם בְּיַ֤ד אֹֽיְבֵיהֶם֙ וַיִּרְדּ֣וּ בָהֶ֔ם וַיָּשׁ֙וּבוּ֙ וַיִּזְעָק֔וּךָ וְאַתָּ֞ה מִשָּׁמַ֧יִם תִּשְׁמַ֛ע וְתַצִּילֵ֥ם כְּֽרַחֲמֶ֖יךָ רַבּ֥וֹת עִתִּֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, כט">כט</span>
<TF>וַתָּ֙עַד בָּהֶ֜ם לַהֲשִׁיבָ֣ם אֶל-תּוֹרָתֶ֗ךָ וְהֵ֙מָּה הֵזִ֜ידוּ וְלֹא-שָׁמְע֤וּ לְמִצְוֹתֶ֙יךָ֙ וּבְמִשְׁפָּטֶ֣יךָ חָֽטְאוּ-בָ֔ם אֲשֶׁר-יַעֲשֶׂ֥ה אָדָ֖ם וְחָיָ֣ה בָהֶ֑ם וַיִּתְּנ֤וּ כָתֵף֙ סוֹרֶ֔רֶת וְעָרְפָּ֥ם הִקְשׁ֖וּ וְלֹ֥א שָׁמֵֽעוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, ל">ל</span>
<TF>וַתִּמְשֹׁ֤ךְ עֲלֵיהֶם֙ שָׁנִ֣ים רַבּ֔וֹת וַתָּ֙עַד בָּ֧ם בְּרוּחֲךָ֛ בְּיַד-נְבִיאֶ֖יךָ וְלֹ֣א הֶאֱזִ֑ינוּ וַֽתִּתְּנֵ֔ם בְּיַ֖ד עַמֵּ֥י הָאֲרָצֹֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לא">לא</span>
<TF>וּֽבְרַחֲמֶ֧יךָ הָרַבִּ֛ים לֹֽא-עֲשִׂיתָ֥ם כָּלָ֖ה וְלֹ֣א עֲזַבְתָּ֑ם כִּ֛י אֵֽל-חַנּ֥וּן וְרַח֖וּם אָֽתָּה:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לב">לב</span>
<TF>וְעַתָּ֣ה אֱ֠לֹהֵינוּ הָאֵ֙ל הַגָּד֜וֹל הַגִּבּ֣וֹר וְהַנּוֹרָא֮ שׁוֹמֵ֣ר הַבְּרִ֣ית וְהַחֶסֶד֒ אַל-יִמְעַ֣ט לְפָנֶ֡יךָ אֵ֣ת כָּל-הַתְּלָאָ֣ה אֲֽשֶׁר-מְ֠צָאַתְנוּ לִמְלָכֵ֙ינוּ לְשָׂרֵ֧ינוּ וּלְכֹהֲנֵ֛ינוּ וְלִנְבִיאֵ֥נוּ וְלַאֲבֹתֵ֖ינוּ וּלְכָל-עַמֶּ֑ךָ מִימֵי֙ מַלְכֵ֣י אַשּׁ֔וּר עַ֖ד הַיּ֥וֹם הַזֶּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לג">לג</span>
<TF>וְאַתָּ֣ה צַדִּ֔יק עַ֖ל כָּל-הַבָּ֣א עָלֵ֑ינוּ כִּֽי-אֱמֶ֥ת עָשִׂ֖יתָ וַאֲנַ֥חְנוּ הִרְשָֽׁעְנוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לד">לד</span>
<TF>וְאֶת-מְלָכֵ֤ינוּ שָׂרֵ֙ינוּ֙ כֹּהֲנֵ֣ינוּ וַאֲבֹתֵ֔ינוּ לֹ֥א עָשׂ֖וּ תּוֹרָתֶ֑ךָ וְלֹ֤א הִקְשִׁ֙יבוּ֙ אֶל-מִצְוֹתֶ֔יךָ וּלְעֵ֣דְוֹתֶ֔יךָ אֲשֶׁ֥ר הַעִידֹ֖תָ בָּהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לה">לה</span>
<TF>וְהֵ֣ם בְּמַלְכוּתָם֩ וּבְטוּבְךָ֙ הָרָ֜ב אֲשֶׁר-נָתַ֣תָּ לָהֶ֗ם וּבְאֶ֙רֶץ הָרְחָבָ֧ה וְהַשְּׁמֵנָ֛ה אֲשֶׁר-נָתַ֥תָּ לִפְנֵיהֶ֖ם לֹ֣א עֲבָד֑וּךָ וְֽלֹא-שָׁ֔בוּ מִמַּֽעַלְלֵיהֶ֖ם הָרָעִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לו">לו</span>
<TF>הִנֵּ֛ה אֲנַ֥חְנוּ הַיּ֖וֹם עֲבָדִ֑ים וְהָאָ֜רֶץ אֲשֶׁר-נָתַ֣תָּה לַאֲבֹתֵ֗ינוּ לֶאֱכֹ֤ל אֶת-פִּרְיָהּ֙ וְאֶת-טוּבָ֔הּ הִנֵּ֛ה אֲנַ֥חְנוּ עֲבָדִ֖ים עָלֶֽיהָ:</TF><p dir="rtl">
<span dir="rtl" class="inlineHeader" id="a37__Nehemiah, פרק ט, לז">לז</span>
<TF>וּתְבוּאָתָ֣הּ מַרְבָּ֗ה לַמְּלָכִ֛ים אֲשֶׁר-נָתַ֥תָּה עָלֵ֖ינוּ בְּחַטֹּאותֵ֑ינוּ וְעַ֣ל גְּ֠וִיֹּתֵינוּ מֹשְׁלִ֤ים וּבִבְהֶמְתֵּ֙נוּ֙ כִּרְצוֹנָ֔ם וּבְצָרָ֥ה גְדוֹלָ֖ה אֲנָֽחְנוּ:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק י">פרק-י</h3><p dir="rtl">
<span dir="rtl" class="inlineHeader" id="a37__Nehemiah, פרק י, א">א</span>
<TF>וּבְכָל-זֹ֕את אֲנַ֛חְנוּ כֹּרְתִ֥ים אֲמָנָ֖ה וְכֹתְבִ֑ים וְעַל֙ הֶֽחָת֔וּם שָׂרֵ֥ינוּ לְוִיֵּ֖נוּ כֹּהֲנֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ב">ב</span>
<TF>וְעַ֖ל הַחֲתוּמִ֑ים נְחֶמְיָ֧ה הַתִּרְשָׁ֛תָא בֶּן-חֲכַלְיָ֖ה וְצִדְקִיָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ג">ג</span>
<TF>שְׂרָיָ֥ה עֲזַרְיָ֖ה יִרְמְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ד">ד</span>
<TF>פַּשְׁח֥וּר אֲמַרְיָ֖ה מַלְכִּיָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ה">ה</span>
<TF>חַטּ֥וּשׁ שְׁבַנְיָ֖ה מַלּֽוּךְ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ו">ו</span>
<TF>חָרִ֥ם מְרֵמ֖וֹת עֹֽבַדְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ז">ז</span>
<TF>דָּנִיֵּ֥אל גִּנְּת֖וֹן בָּרֽוּךְ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ח">ח</span>
<TF>מְשֻׁלָּ֥ם אֲבִיָּ֖ה מִיָּמִֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ט">ט</span>
<TF>מַֽעַזְיָ֥ה בִלְגַּ֖י שְׁמַֽעְיָ֑ה אֵ֖לֶּה הַכֹּהֲנִֽים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק י, י">י</span>
<TF>וְֽהַלְוִיִּ֑ם וְיֵשׁ֙וּעַ֙ בֶּן-אֲזַנְיָ֔ה בִּנּ֕וּי מִבְּנֵ֥י חֵנָדָ֖ד קַדְמִיאֵֽל:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יא">יא</span>
<TF>וַאֲחֵיהֶ֑ם שְׁבַנְיָ֧ה הֽוֹדִיָּ֛ה קְלִיטָ֖א פְּלָאיָ֥ה חָנָֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יב">יב</span>
<TF>מִיכָ֥א רְח֖וֹב חֲשַׁבְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יג">יג</span>
<TF>זַכּ֥וּר שֵׁרֵֽבְיָ֖ה שְׁבַנְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יד">יד</span>
<TF>הוֹדִיָּ֥ה בָנִ֖י בְּנִֽינוּ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק י, טו">טו</span>
<TF>רָאשֵׁ֖י הָעָ֑ם פַּרְעֹשׁ֙ פַּחַ֣ת מוֹאָ֔ב עֵילָ֥ם זַתּ֖וּא בָּנִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק י, טז">טז</span>
<TF>בֻּנִּ֥י עַזְגָּ֖ד בֵּבָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יז">יז</span>
<TF>אֲדֹנִיָּ֥ה בִגְוַ֖י עָדִֽין:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יח">יח</span>
<TF>אָטֵ֥ר חִזְקִיָּ֖ה עַזּֽוּר:</TF><p dir="rtl">
<span dir="rtl" class="inlineHeader" id="a37__Nehemiah, פרק י, יט">יט</span>
<TF>הוֹדִיָּ֥ה חָשֻׁ֖ם בֵּצָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כ">כ</span>
<TF>חָרִ֥יף עֲנָת֖וֹת (נובי) נֵיבָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כא">כא</span>
<TF>מַגְפִּיעָ֥שׁ מְשֻׁלָּ֖ם חֵזִֽיר:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כב">כב</span>
<TF>מְשֵׁיזַבְאֵ֥ל צָד֖וֹק יַדּֽוּעַ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כג">כג</span>
<TF>פְּלַטְיָ֥ה חָנָ֖ן עֲנָיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כד">כד</span>
<TF>הוֹשֵׁ֥עַ חֲנַנְיָ֖ה חַשּֽׁוּב:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כה">כה</span>
<TF>הַלּוֹחֵ֥שׁ פִּלְחָ֖א שׁוֹבֵֽק:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כו">כו</span>
<TF>רְח֥וּם חֲשַׁבְנָ֖ה מַעֲשֵׂיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כז">כז</span>
<TF>וַאֲחִיָּ֥ה חָנָ֖ן עָנָֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כח">כח</span>
<TF>מַלּ֥וּךְ חָרִ֖ם בַּעֲנָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, כט">כט</span>
<TF>וּשְׁאָ֣ר הָעָ֡ם הַכֹּהֲנִ֣ים הַ֠לְוִיִּם הַשּׁוֹעֲרִ֙ים הַמְשֹׁרְרִ֜ים הַנְּתִינִ֗ים וְֽכָל-הַנִּבְדָּ֞ל מֵעַמֵּ֤י הָאֲרָצוֹת֙ אֶל-תּוֹרַ֣ת הָאֱלֹהִ֔ים נְשֵׁיהֶ֖ם בְּנֵיהֶ֣ם וּבְנֹתֵיהֶ֑ם כֹּ֖ל יוֹדֵ֥עַ מֵבִֽין:</TF><p dir="rtl">
<span dir="rtl" class="inlineHeader" id="a37__Nehemiah, פרק י, ל">ל</span>
<TF>מַחֲזִיקִ֣ים עַל-אֲחֵיהֶם֮ אַדִּירֵיהֶם֒ וּבָאִ֞ים בְּאָלָ֣ה וּבִשְׁבוּעָ֗ה לָלֶ֙כֶת֙ בְּתוֹרַ֣ת הָאֱלֹהִ֔ים אֲשֶׁ֣ר נִתְּנָ֔ה בְּיַ֖ד מֹשֶׁ֣ה עֶֽבֶד-הָֽאֱלֹהִ֑ים וְלִשְׁמ֣וֹר וְלַעֲשׂ֗וֹת אֶת-כָּל-מִצְוֹת֙ יְהוָ֣ה אֲדֹנֵ֔ינוּ וּמִשְׁפָּטָ֖יו וְחֻקָּֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לא">לא</span>
<TF>וַאֲשֶׁ֛ר לֹא-נִתֵּ֥ן בְּנֹתֵ֖ינוּ לְעַמֵּ֣י הָאָ֑רֶץ וְאֶת-בְּנֹ֣תֵיהֶ֔ם לֹ֥א נִקַּ֖ח לְבָנֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לב">לב</span>
<TF>וְעַמֵּ֣י הָאָ֡רֶץ הַֽמְבִיאִים֩ אֶת-הַמַּקָּח֙וֹת וְכָל-שֶׁ֜בֶר בְּי֤וֹם הַשַּׁבָּת֙ לִמְכּ֔וֹר לֹא-נִקַּ֥ח מֵהֶ֛ם בַּשַּׁבָּ֖ת וּבְי֣וֹם קֹ֑דֶשׁ וְנִטֹּ֛שׁ אֶת-הַשָּׁנָ֥ה הַשְּׁבִיעִ֖ית וּמַשָּׁ֥א כָל-יָֽד:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לג">לג</span>
<TF>וְהֶעֱמַ֤דְנוּ עָלֵ֙ינוּ֙ מִצְוֹ֔ת לָתֵ֥ת עָלֵ֛ינוּ שְׁלִשִׁ֥ית הַשֶּׁ֖קֶל בַּשָּׁנָ֑ה לַעֲבֹדַ֖ת בֵּ֥ית אֱלֹהֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לד">לד</span>
<TF>לְלֶ֣חֶם הַֽמַּעֲרֶ֡כֶת וּמִנְחַ֣ת הַתָּמִ֣יד וּלְעוֹלַ֣ת הַ֠תָּמִיד הַשַּׁבָּת֙וֹת הֶחֳדָשִׁ֜ים לַמּוֹעֲדִ֗ים וְלַקֳּדָשִׁים֙ וְלַ֣חַטָּא֔וֹת לְכַפֵּ֖ר עַל-יִשְׂרָאֵ֑ל וְכֹ֖ל מְלֶ֥אכֶת בֵּית-אֱלֹהֵֽינוּ:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק י, לה">לה</span>
<TF>וְהַגּוֹרָל֙וֹת הִפַּ֜לְנוּ עַל-קֻרְבַּ֣ן הָעֵצִ֗ים הַכֹּהֲנִ֣ים הַלְוִיִּם֮ וְהָעָם֒ לְ֠הָבִיא לְבֵ֙ית אֱלֹהֵ֧ינוּ לְבֵית-אֲבֹתֵ֛ינוּ לְעִתִּ֥ים מְזֻמָּנִ֖ים שָׁנָ֣ה בְשָׁנָ֑ה לְבַעֵ֗ר עַל-מִזְבַּח֙ יְהוָ֣ה אֱלֹהֵ֔ינוּ כַּכָּת֖וּב בַּתּוֹרָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לו">לו</span>
<TF>וּלְהָבִ֞יא אֶת-בִּכּוּרֵ֣י אַדְמָתֵ֗נוּ וּבִכּוּרֵ֛י כָּל-פְּרִ֥י כָל-עֵ֖ץ שָׁנָ֣ה בְשָׁנָ֑ה לְבֵ֖ית יְהוָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לז">לז</span>
<TF>וְאֶת-בְּכֹר֤וֹת בָּנֵ֙ינוּ֙ וּבְהֶמְתֵּ֔ינוּ כַּכָּת֖וּב בַּתּוֹרָ֑ה וְאֶת-בְּכוֹרֵ֙י בְקָרֵ֜ינוּ וְצֹאנֵ֗ינוּ לְהָבִיא֙ לְבֵ֣ית אֱלֹהֵ֔ינוּ לַכֹּ֣הֲנִ֔ים הַמְשָׁרְתִ֖ים בְּבֵ֥ית אֱלֹהֵֽינוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לח">לח</span>
<TF>וְאֶת-רֵאשִׁ֣ית עֲרִיסֹתֵ֣ינוּ וּ֠תְרוּמֹתֵינוּ וּפְרִ֙י כָל-עֵ֜ץ תִּיר֣וֹשׁ וְיִצְהָ֗ר נָבִ֤יא לַכֹּהֲנִים֙ אֶל-לִשְׁכ֣וֹת בֵּית-אֱלֹהֵ֔ינוּ וּמַעְשַׂ֥ר אַדְמָתֵ֖נוּ לַלְוִיִּ֑ם וְהֵם֙ הַלְוִיִּ֔ם הַֽמְעַשְּׂרִ֔ים בְּכֹ֖ל עָרֵ֥י עֲבֹדָתֵֽנוּ:</TF><p dir="rtl">
<span dir="rtl" class="inlineHeader" id="a37__Nehemiah, פרק י, לט">לט</span>
<TF>וְהָיָ֙ה הַכֹּהֵ֧ן בֶּֽן-אַהֲרֹ֛ן עִם-הַלְוִיִּ֖ם בַּעְשֵׂ֣ר הַלְוִיִּ֑ם וְהַלְוִיִּ֞ם יַעֲל֙וּ אֶת-מַעֲשַׂ֤ר הַֽמַּעֲשֵׂר֙ לְבֵ֣ית אֱלֹהֵ֔ינוּ אֶל-הַלְּשָׁכ֖וֹת לְבֵ֥ית הָאוֹצָֽר:</TF><p dir="rtl">
<span dir="rtl" class="inlineHeader" id="a37__Nehemiah, פרק י, מ">מ</span>
<TF>כִּ֣י אֶל-הַ֠לְּשָׁכוֹת יָבִ֙יאוּ בְנֵי-יִשְׂרָאֵ֜ל וּבְנֵ֣י הַלֵּוִ֗י אֶת-תְּרוּמַ֣ת הַדָּגָן֮ הַתִּיר֣וֹשׁ וְהַיִּצְהָר֒ וְשָׁם֙ כְּלֵ֣י הַמִּקְדָּ֔שׁ וְהַכֹּהֲנִים֙ הַמְשָׁ֣רְתִ֔ים וְהַשּׁוֹעֲרִ֖ים וְהַמְשֹׁרְרִ֑ים וְלֹ֥א נַעֲזֹ֖ב אֶת-בֵּ֥ית אֱלֹהֵֽינוּ:</TF><p dir="rtl">
<h3 dir="rtl" id="a37__Nehemiah, פרק יא">פרק-יא</h3><p dir="rtl">
<span dir="rtl" class="inlineHeader" id="a37__Nehemiah, פרק יא, א">א</span>
<TF>וַיֵּשְׁב֥וּ שָׂרֵֽי-הָעָ֖ם בִּירוּשָׁלִָ֑ם וּשְׁאָ֣ר הָ֠עָם הִפִּ֙ילוּ גוֹרָל֜וֹת לְהָבִ֣יא | אֶחָ֣ד מִן-הָעֲשָׂרָ֗ה לָשֶׁ֙בֶת֙ בִּֽירוּשָׁלִַ֙ם֙ עִ֣יר הַקֹּ֔דֶשׁ וְתֵ֥שַׁע הַיָּד֖וֹת בֶּעָרִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ב">ב</span>
<TF>וַֽיְבָרֲכ֖וּ הָעָ֑ם לְכֹל֙ הָֽאֲנָשִׁ֔ים הַמִּֽתְנַדְּבִ֔ים לָשֶׁ֖בֶת בִּירוּשָׁלִָֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יא, ג">ג</span>
<TF>וְאֵ֙לֶּה֙ רָאשֵׁ֣י הַמְּדִינָ֔ה אֲשֶׁ֥ר יָשְׁב֖וּ בִּירוּשָׁלִָ֑ם וּבְעָרֵ֣י יְהוּדָ֗ה יָֽשְׁב֞וּ אִ֤ישׁ בַּאֲחֻזָּתוֹ֙ בְּעָ֣רֵיהֶ֔ם יִשְׂרָאֵ֤ל הַכֹּהֲנִים֙ וְהַלְוִיִּ֣ם וְהַנְּתִינִ֔ים וּבְנֵ֖י עַבְדֵ֥י שְׁלֹמֹֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ד">ד</span>
<TF>וּבִֽירוּשָׁלִַ֙ם֙ יָֽשְׁב֔וּ מִבְּנֵ֥י יְהוּדָ֖ה וּמִבְּנֵ֣י בִנְיָמִ֑ן מִבְּנֵ֣י יְ֠הוּדָה עֲתָיָ֙ה בֶן-עֻזִּיָּ֜ה בֶּן-זְכַרְיָ֧ה בֶן-אֲמַרְיָ֛ה בֶּן-שְׁפַטְיָ֥ה בֶן-מַהֲלַלְאֵ֖ל מִבְּנֵי-פָֽרֶץ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ה">ה</span>
<TF>וּמַעֲשֵׂיָ֣ה בֶן-בָּר֣וּךְ בֶּן-כָּל-חֹ֠זֶה בֶּן-חֲזָיָ֙ה בֶן-עֲדָיָ֧ה בֶן-יוֹיָרִ֛יב בֶּן-זְכַרְיָ֖ה בֶּן-הַשִּׁלֹנִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ו">ו</span>
<TF>כָּל-בְּנֵי-פֶ֕רֶץ הַיֹּשְׁבִ֖ים בִּירוּשָׁלִָ֑ם אַרְבַּ֥ע מֵא֛וֹת שִׁשִּׁ֥ים וּשְׁמֹנָ֖ה אַנְשֵׁי-חָֽיִל:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק יא, ז">ז</span>
<TF>וְאֵ֖לֶּה בְּנֵ֣י בִנְיָמִ֑ן סַלֻּ֡א בֶּן-מְשֻׁלָּ֡ם בֶּן-יוֹעֵ֡ד בֶּן-פְּדָיָה֩ בֶן-ק֙וֹלָיָ֧ה בֶן-מַעֲשֵׂיָ֛ה בֶּן-אִֽיתִיאֵ֖ל בֶּן-יְשַֽׁעְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ח">ח</span>
<TF>וְאַחֲרָ֖יו גַּבַּ֣י סַלָּ֑י תְּשַׁ֥ע מֵא֖וֹת עֶשְׂרִ֥ים וּשְׁמֹנָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ט">ט</span>
<TF>וְיוֹאֵ֥ל בֶּן-זִכְרִ֖י פָּקִ֣יד עֲלֵיהֶ֑ם וִיהוּדָ֧ה בֶן-הַסְּנוּאָ֛ה עַל-הָעִ֖יר מִשְׁנֶֽה:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יא, י">י</span>
<TF>מִן-הַֽכֹּהֲנִ֑ים יְדַֽעְיָ֥ה בֶן-יוֹיָרִ֖יב יָכִֽין:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יא">יא</span>
<TF>שְׂרָיָ֙ה בֶן-חִלְקִיָּ֜ה בֶּן-מְשֻׁלָּ֣ם בֶּן-צָד֗וֹק בֶּן-מְרָיוֹת֙ בֶּן-אֲחִיט֔וּב נְגִ֖ד בֵּ֥ית הָאֱלֹהִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יב">יב</span>
<TF>וַאֲחֵיהֶ֗ם עֹשֵׂ֤י הַמְּלָאכָה֙ לַבַּ֔יִת שְׁמֹנֶ֥ה מֵא֖וֹת עֶשְׂרִ֣ים וּשְׁנָ֑יִם וַ֠עֲדָיָה בֶּן-יְרֹחָ֤ם בֶּן-פְּלַלְיָה֙ בֶּן-אַמְצִ֣י בֶן-זְכַרְיָ֔ה בֶּן-פַּשְׁח֖וּר בֶּן-מַלְכִּיָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יג">יג</span>
<TF>וְאֶחָיו֙ רָאשִׁ֣ים לְאָב֔וֹת מָאתַ֖יִם אַרְבָּעִ֣ים וּשְׁנָ֑יִם וַעֲמַשְׁסַ֧י בֶּן-עֲזַרְאֵ֛ל בֶּן-אַחְזַ֥י בֶּן-מְשִׁלֵּמ֖וֹת בֶּן-אִמֵּֽר:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יד">יד</span>
<TF>וַאֲחֵיהֶם֙ גִּבּ֣וֹרֵי חַ֔יִל מֵאָ֖ה עֶשְׂרִ֣ים וּשְׁמֹנָ֑ה וּפָקִ֣יד עֲלֵיהֶ֔ם זַבְדִּיאֵ֖ל בֶּן-הַגְּדוֹלִֽים:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק יא, טו">טו</span>
<TF>וּמִֽן-הַלְוִיִּ֑ם שְׁמַעְיָ֧ה בֶן-חַשּׁ֛וּב בֶּן-עַזְרִיקָ֥ם בֶּן-חֲשַׁבְיָ֖ה בֶּן-בּוּנִּֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, טז">טז</span>
<TF>וְשַׁבְּתַ֙י וְיוֹזָבָ֜ד עַל-הַמְּלָאכָ֤ה הַחִֽיצֹנָה֙ לְבֵ֣ית הָאֱלֹהִ֔ים מֵרָאשֵׁ֖י הַלְוִיִּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יז">יז</span>
<TF>וּמַתַּנְיָ֣ה בֶן-מִ֠יכָה בֶּן-זַבְדִּ֙י בֶן-אָסָ֜ף רֹ֗אשׁ הַתְּחִלָּה֙ יְהוֹדֶ֣ה לַתְּפִלָּ֔ה וּבַקְבֻּקְיָ֖ה מִשְׁנֶ֣ה מֵאֶחָ֑יו וְעַבְדָּא֙ בֶּן-שַׁמּ֔וּעַ בֶּן-גָּלָ֖ל בֶּן-(ידיתון) יְדוּתֽוּן:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, יח">יח</span>
<TF>כָּל-הַלְוִיִּם֙ בְּעִ֣יר הַקֹּ֔דֶשׁ מָאתַ֖יִם שְׁמֹנִ֥ים וְאַרְבָּעָֽה:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יא, יט">יט</span>
<TF>וְהַשּֽׁוֹעֲרִים֙ עַקּ֣וּב טַלְמ֔וֹן וַאֲחֵיהֶ֖ם הַשֹּׁמְרִ֣ים בַּשְּׁעָרִ֑ים מֵאָ֖ה שִׁבְעִ֥ים וּשְׁנָֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כ">כ</span>
<TF>וּשְׁאָ֙ר יִשְׂרָאֵ֜ל הַכֹּהֲנִ֤ים הַלְוִיִּם֙ בְּכָל-עָרֵ֣י יְהוּדָ֔ה אִ֖ישׁ בְּנַחֲלָתֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כא">כא</span>
<TF>וְהַנְּתִינִ֖ים יֹשְׁבִ֣ים בָּעֹ֑פֶל וְצִיחָ֥א וְגִשְׁפָּ֖א עַל-הַנְּתִינִֽים:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יא, כב">כב</span>
<TF>וּפְקִ֤יד הַלְוִיִּם֙ בִּיר֣וּשָׁלִַ֔ם עֻזִּ֤י בֶן-בָּנִי֙ בֶּן-חֲשַׁבְיָ֔ה בֶּן-מַתַּנְיָ֖ה בֶּן-מִיכָ֑א מִבְּנֵ֤י אָסָף֙ הַמְשֹׁ֣רְרִ֔ים לְנֶ֖גֶד מְלֶ֥אכֶת בֵּית-הָאֱלֹהִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כג">כג</span>
<TF>כִּֽי-מִצְוַ֥ת הַמֶּ֖לֶךְ עֲלֵיהֶ֑ם וַאֲמָנָ֥ה עַל-הַמְשֹׁרְרִ֖ים דְּבַר-י֥וֹם בְּיוֹמֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כד">כד</span>
<TF>וּפְתַֽחְיָ֙ה בֶּן-מְשֵֽׁיזַבְאֵ֜ל מִבְּנֵי-זֶ֤רַח בֶּן-יְהוּדָה֙ לְיַ֣ד הַמֶּ֔לֶךְ לְכָל-דָּבָ֖ר לָעָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כה">כה</span>
<TF>וְאֶל-הַחֲצֵרִ֖ים בִּשְׂדֹתָ֑ם מִבְּנֵ֣י יְהוּדָ֗ה יָֽשְׁב֞וּ בְּקִרְיַ֤ת הָֽאַרְבַּע֙ וּבְנֹתֶ֔יהָ וּבְדִיבֹן֙ וּבְנֹתֶ֔יהָ וּבִֽיקַּבְצְאֵ֖ל וַחֲצֵרֶֽיהָ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כו">כו</span>
<TF>וּבְיֵשׁ֥וּעַ וּבְמוֹלָדָ֖ה וּבְבֵ֥ית פָּֽלֶט:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כז">כז</span>
<TF>וּבַחֲצַ֥ר שׁוּעָ֛ל וּבִבְאֵ֥ר שֶׁ֖בַע וּבְנֹתֶֽיהָ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כח">כח</span>
<TF>וּבְצִֽקְלַ֥ג וּבִמְכֹנָ֖ה וּבִבְנֹתֶֽיהָ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, כט">כט</span>
<TF>וּבְעֵ֥ין רִמּ֛וֹן וּבְצָרְעָ֖ה וּבְיַרְמֽוּת:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, ל">ל</span>
<TF>זָנֹ֤חַ עֲדֻלָּם֙ וְחַצְרֵיהֶ֔ם לָכִישׁ֙ וּשְׂדֹתֶ֔יהָ עֲזֵקָ֖ה וּבְנֹתֶ֑יהָ וַיַּחֲנ֥וּ מִבְּאֵֽר-שֶׁ֖בַע עַד-גֵּֽיא-הִנֹּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לא">לא</span>
<TF>וּבְנֵ֥י בִנְיָמִ֖ן מִגָּ֑בַע מִכְמָ֣שׂ וְעַיָּ֔ה וּבֵֽית-אֵ֖ל וּבְנֹתֶֽיהָ:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לב">לב</span>
<TF>עֲנָת֥וֹת נֹ֖ב עֲנָֽנְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לג">לג</span>
<TF>חָצ֥וֹר | רָמָ֖ה גִּתָּֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לד">לד</span>
<TF>חָדִ֥יד צְבֹעִ֖ים נְבַלָּֽט:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לה">לה</span>
<TF>לֹ֥ד וְאוֹנ֖וֹ גֵּ֥י הַחֲרָשִֽׁים:</TF><p dir="rtl">
<span dir="rtl" class="inlineHeader" id="a37__Nehemiah, פרק יא, לו">לו</span>
<TF>וּמִן-הַלְוִיִּ֔ם מַחְלְק֥וֹת יְהוּדָ֖ה לְבִנְיָמִֽין:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק יב">פרק-יב</h3><p dir="rtl">
<span dir="rtl" class="inlineHeader" id="a37__Nehemiah, פרק יב, א">א</span>
<TF>וְאֵ֙לֶּה֙ הַכֹּהֲנִ֣ים וְהַלְוִיִּ֔ם אֲשֶׁ֥ר עָל֛וּ עִם-זְרֻבָּבֶ֥ל בֶּן-שְׁאַלְתִּיאֵ֖ל וְיֵשׁ֑וּעַ שְׂרָיָ֥ה יִרְמְיָ֖ה עֶזְרָֽא:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ב">ב</span>
<TF>אֲמַרְיָ֥ה מַלּ֖וּךְ חַטּֽוּשׁ:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ג">ג</span>
<TF>שְׁכַנְיָ֥ה רְחֻ֖ם מְרֵמֹֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ד">ד</span>
<TF>עִדּ֥וֹא גִנְּת֖וֹי אֲבִיָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ה">ה</span>
<TF>מִיָּמִ֥ין מַֽעַדְיָ֖ה בִּלְגָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ו">ו</span>
<TF>שְׁמַֽעְיָ֥ה וְיוֹיָרִ֖יב יְדַֽעְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ז">ז</span>
<TF>סַלּ֣וּ עָמ֔וֹק חִלְקִיָּ֖ה יְדַֽעְיָ֑ה אֵ֣לֶּה רָאשֵׁ֧י הַכֹּהֲנִ֛ים וַאֲחֵיהֶ֖ם בִּימֵ֥י יֵשֽׁוּעַ:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יב, ח">ח</span>
<TF>וְהַלְוִיִּ֗ם יֵשׁ֧וּעַ בִּנּ֛וּי קַדְמִיאֵ֥ל שֵׁרֵבְיָ֖ה יְהוּדָ֣ה מַתַּנְיָ֑ה עַֽל-הֻיְּד֖וֹת ה֥וּא וְאֶחָֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ט">ט</span>
<TF>וּבַקְבֻּֽקְיָ֙ה (וענו) וְעֻנִּ֧י אֲחֵיהֶ֛ם לְנֶגְדָּ֖ם לְמִשְׁמָרֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, י">י</span>
<TF>וְיֵשׁ֖וּעַ הוֹלִ֣יד אֶת-יֽוֹיָקִ֑ים וְיֽוֹיָקִים֙ הוֹלִ֣יד אֶת-אֶלְיָשִׁ֔יב וְאֶלְיָשִׁ֖יב אֶת-יוֹיָדָֽע:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יא">יא</span>
<TF>וְיוֹיָדָע֙ הוֹלִ֣יד אֶת-יוֹנָתָ֔ן וְיוֹנָתָ֖ן הוֹלִ֥יד אֶת-יַדּֽוּעַ:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יב">יב</span>
<TF>וּבִימֵי֙ יֽוֹיָקִ֔ים הָי֥וּ כֹהֲנִ֖ים רָאשֵׁ֣י הָאָב֑וֹת לִשְׂרָיָ֣ה מְרָיָ֔ה לְיִרְמְיָ֖ה חֲנַנְיָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יג">יג</span>
<TF>לְעֶזְרָ֣א מְשֻׁלָּ֔ם לַאֲמַרְיָ֖ה יְהוֹחָנָֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יד">יד</span>
<TF>(למלוכי) לִמְלִ֙יכוּ֙ יֽוֹנָתָ֔ן לִשְׁבַנְיָ֖ה יוֹסֵֽף:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, טו">טו</span>
<TF>לְחָרִ֣ם עַדְנָ֔א לִמְרָי֖וֹת חֶלְקָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, טז">טז</span>
<TF>(לעדיא) לְעִדּ֥וֹא זְכַרְיָ֖ה לְגִנְּת֥וֹן מְשֻׁלָּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יז">יז</span>
<TF>לַאֲבִיָּ֖ה זִכְרִ֑י לְמִ֙נְיָמִ֔ין לְמוֹעַדְיָ֖ה פִּלְטָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יח">יח</span>
<TF>לְבִלְגָּ֣ה שַׁמּ֔וּעַ לִֽשְׁמַעְיָ֖ה יְהוֹנָתָֽן:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, יט">יט</span>
<TF>וּלְיוֹיָרִ֣יב מַתְּנַ֔י לִֽידַֽעְיָ֖ה עֻזִּֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כ">כ</span>
<TF>לְסַלַּ֥י קַלָּ֖י לְעָמ֥וֹק עֵֽבֶר:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כא">כא</span>
<TF>לְחִלְקִיָּ֣ה חֲשַׁבְיָ֔ה לִֽידַֽעְיָ֖ה נְתַנְאֵֽל:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כב">כב</span>
<TF>הַלְוִיִּם֩ בִּימֵ֙י אֶלְיָשִׁ֜יב יוֹיָדָ֤ע וְיוֹחָנָן֙ וְיַדּ֔וּעַ כְּתוּבִ֖ים רָאשֵׁ֣י אָב֑וֹת וְהַכֹּ֣הֲנִ֔ים עַל-מַלְכ֖וּת דָּרְיָ֥וֶשׁ הַפָּֽרְסִֽי:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יב, כג">כג</span>
<TF>בְּנֵ֤י לֵוִי֙ רָאשֵׁ֣י הָֽאָב֔וֹת כְּתוּבִ֕ים עַל-סֵ֖פֶר דִּבְרֵ֣י הַיָּמִ֑ים וְעַד-יְמֵ֖י יֽוֹחָנָ֥ן בֶּן-אֶלְיָשִֽׁיב:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כד">כד</span>
<TF>וְרָאשֵׁ֣י הַ֠לְוִיִּם חֲשַׁבְיָ֙ה שֵֽׁרֵבְיָ֜ה וְיֵשׁ֤וּעַ בֶּן-קַדְמִיאֵל֙ וַאֲחֵיהֶ֣ם לְנֶגְדָּ֔ם לְהַלֵּ֣ל לְהוֹד֔וֹת בְּמִצְוַ֖ת דָּוִ֣יד אִישׁ-הָאֱלֹהִ֑ים מִשְׁמָ֖ר לְעֻמַּ֥ת מִשְׁמָֽר:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כה">כה</span>
<TF>מַתַּנְיָ֧ה וּבַקְבֻּֽקְיָ֛ה עֹבַדְיָ֥ה מְשֻׁלָּ֖ם טַלְמ֣וֹן עַקּ֑וּב שֹׁמְרִ֤ים שֽׁוֹעֲרִים֙ מִשְׁמָ֔ר בַּאֲסֻפֵּ֖י הַשְּׁעָרִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כו">כו</span>
<TF>אֵ֕לֶּה בִּימֵ֛י יוֹיָקִ֥ים בֶּן-יֵשׁ֖וּעַ בֶּן-יוֹצָדָ֑ק וּבִימֵי֙ נְחֶמְיָ֣ה הַפֶּחָ֔ה וְעֶזְרָ֥א הַכֹּהֵ֖ן הַסּוֹפֵֽר:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יב, כז">כז</span>
<TF>וּבַחֲנֻכַּ֞ת חוֹמַ֣ת יְרוּשָׁלִַ֗ם בִּקְשׁ֤וּ אֶת-הַלְוִיִּם֙ מִכָּל-מְק֣וֹמֹתָ֔ם לַהֲבִיאָ֖ם לִֽירוּשָׁלִָ֑ם לַעֲשֹׂ֙ת חֲנֻכָּ֤ה וְשִׂמְחָה֙ וּבְתוֹד֣וֹת וּבְשִׁ֔יר מְצִלְתַּ֖יִם נְבָלִ֥ים וּבְכִנֹּרֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כח">כח</span>
<TF>וַיֵּאָ֣סְפ֔וּ בְּנֵ֖י הַמְשֹׁרְרִ֑ים וּמִן-הַכִּכָּר֙ סְבִיב֣וֹת יְרוּשָׁלִַ֔ם וּמִן-חַצְרֵ֖י נְטֹפָתִֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, כט">כט</span>
<TF>וּמִבֵּית֙ הַגִּלְגָּ֔ל וּמִשְּׂד֥וֹת גֶּ֖בַע וְעַזְמָ֑וֶת כִּ֣י חֲצֵרִ֗ים בָּנ֤וּ לָהֶם֙ הַמְשֹׁ֣רֲרִ֔ים סְבִיב֖וֹת יְרוּשָׁלִָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, ל">ל</span>
<TF>וַיִּֽטַּהֲר֔וּ הַכֹּהֲנִ֖ים וְהַלְוִיִּ֑ם וַֽיְטַהֲרוּ֙ אֶת-הָעָ֔ם וְאֶת-הַשְּׁעָרִ֖ים וְאֶֽת-הַחוֹמָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לא">לא</span>
<TF>וָאַעֲלֶה֙ אֶת-שָׂרֵ֣י יְהוּדָ֔ה מֵעַ֖ל לַחוֹמָ֑ה וָאַעֲמִ֡ידָה שְׁתֵּ֣י תוֹדֹת֩ גְּדוֹלֹ֙ת וְתַהֲלֻכֹ֤ת לַיָּמִין֙ מֵעַ֣ל לַחוֹמָ֔ה לְשַׁ֖עַר הָאַשְׁפֹּֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לב">לב</span>
<TF>וַיֵּ֤לֶךְ אַחֲרֵיהֶם֙ הוֹשַׁ֣עְיָ֔ה וַחֲצִ֖י שָׂרֵ֥י יְהוּדָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לג">לג</span>
<TF>וַעֲזַרְיָ֥ה עֶזְרָ֖א וּמְשֻׁלָּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לד">לד</span>
<TF>יְהוּדָה֙ וּבִנְיָמִ֔ן וּֽשְׁמַֽעְיָ֖ה וְיִרְמְיָֽה:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק יב, לה">לה</span>
<TF>וּמִבְּנֵ֥י הַכֹּהֲנִ֖ים בַּחֲצֹצְר֑וֹת זְכַרְיָ֙ה בֶן-יֽוֹנָתָ֜ן בֶּן-שְׁמַֽעְיָ֗ה בֶּן-מַתַּנְיָה֙ בֶּן-מִ֣יכָיָ֔ה בֶּן-זַכּ֖וּר בֶּן-אָסָֽף:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לו">לו</span>
<TF>וְֽאֶחָ֡יו שְֽׁמַעְיָ֡ה וַעֲזַרְאֵ֡ל מִֽלֲלַ֡י גִּֽלֲלַ֡י מָעַ֞י נְתַנְאֵ֤ל וִֽיהוּדָה֙ חֲנָ֔נִי בִּכְלֵי-שִׁ֥יר דָּוִ֖יד אִ֣ישׁ הָאֱלֹהִ֑ים וְעֶזְרָ֥א הַסּוֹפֵ֖ר לִפְנֵיהֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לז">לז</span>
<TF>וְעַל֩ שַׁ֙עַר הָעַ֜יִן וְנֶגְדָּ֗ם עָלוּ֙ עַֽל-מַעֲלוֹת֙ עִ֣יר דָּוִ֔יד בַּֽמַּעֲלֶ֖ה לַחוֹמָ֑ה מֵעַל֙ לְבֵ֣ית דָּוִ֔יד וְעַ֛ד שַׁ֥עַר הַמַּ֖יִם מִזְרָֽח:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לח">לח</span>
<TF>וְהַתּוֹדָ֧ה הַשֵּׁנִ֛ית הַהוֹלֶ֥כֶת לְמ֖וֹאל וַאֲנִ֣י אַחֲרֶ֑יהָ וַחֲצִ֙י הָעָ֜ם מֵעַ֣ל לְהַחוֹמָ֗ה מֵעַל֙ לְמִגְדַּ֣ל הַתַּנּוּרִ֔ים וְעַ֖ד הַחוֹמָ֥ה הָרְחָבָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, לט">לט</span>
<TF>וּמֵעַ֣ל לְשַֽׁעַר-אֶ֠פְרַיִם וְעַל-שַׁ֙עַר הַיְשָׁנָ֜ה וְעַל-שַׁ֣עַר הַדָּגִ֗ים וּמִגְדַּ֤ל חֲנַנְאֵל֙ וּמִגְדַּ֣ל הַמֵּאָ֔ה וְעַ֖ד שַׁ֣עַר הַצֹּ֑אן וְעָ֣מְד֔וּ בְּשַׁ֖עַר הַמַּטָּרָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מ">מ</span>
<TF>וַֽתַּעֲמֹ֛דְנָה שְׁתֵּ֥י הַתּוֹדֹ֖ת בְּבֵ֣ית הָאֱלֹהִ֑ים וַאֲנִ֕י וַחֲצִ֥י הַסְּגָנִ֖ים עִמִּֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מא">מא</span>
<TF>וְהַכֹּהֲנִ֡ים אֶלְיָקִ֡ים מַעֲשֵׂיָ֡ה מִ֠נְיָמִין מִיכָיָ֧ה אֶלְיוֹעֵינַ֛י זְכַרְיָ֥ה חֲנַנְיָ֖ה בַּחֲצֹצְרֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מב">מב</span>
<TF>וּמַעֲשֵׂיָ֙ה וּֽשְׁמַֽעְיָ֜ה וְאֶלְעָזָ֧ר וְעֻזִּ֛י וִֽיהוֹחָנָ֥ן וּמַלְכִּיָּ֖ה וְעֵילָ֣ם וָעָ֑זֶר וַיַּשְׁמִ֙יעוּ֙ הַמְשֹׁ֣רְרִ֔ים וְיִֽזְרַחְיָ֖ה הַפָּקִֽיד:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מג">מג</span>
<TF>וַיִּזְבְּח֣וּ בַיּוֹם-הַ֠הוּא זְבָחִ֙ים גְּדוֹלִ֜ים וַיִּשְׂמָ֗חוּ כִּ֤י הָאֱלֹהִים֙ שִׂמְּחָם֙ שִׂמְחָ֣ה גְדוֹלָ֔ה וְגַ֧ם הַנָּשִׁ֛ים וְהַיְלָדִ֖ים שָׂמֵ֑חוּ וַתִּשָּׁמַ֛ע שִׂמְחַ֥ת יְרוּשָׁלִַ֖ם מֵרָחֽוֹק:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מד">מד</span>
<TF>וַיִּפָּקְד֣וּ בַיּוֹם֩ הַה֙וּא אֲנָשִׁ֜ים עַל-הַנְּשָׁכ֗וֹת לָא֙וֹצָר֥וֹת לַתְּרוּמוֹת֮ לָרֵאשִׁ֣ית וְלַמַּֽעַשְׂרוֹת֒ לִכְנ֙וֹס בָּהֶ֜ם לִשְׂדֵ֤י הֶעָרִים֙ מְנָא֣וֹת הַתּוֹרָ֔ה לַכֹּהֲנִ֖ים וְלַלְוִיִּ֑ם כִּ֚י שִׂמְחַ֣ת יְהוּדָ֔ה עַל-הַכֹּהֲנִ֥ים וְעַל-הַלְוִיִּ֖ם הָעֹמְדִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מה">מה</span>
<TF>וַֽיִּשְׁמְר֞וּ מִשְׁמֶ֤רֶת אֱלֹֽהֵיהֶם֙ וּמִשְׁמֶ֣רֶת הַֽטָּהֳרָ֗ה וְהַמְשֹׁרְרִ֖ים וְהַשֹּׁעֲרִ֑ים כְּמִצְוַ֥ת דָּוִ֖יד שְׁלֹמֹ֥ה בְנֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מו">מו</span>
<TF>כִּֽי-בִימֵ֥י דָוִ֛יד וְאָסָ֖ף מִקֶּ֑דֶם (ראש) רָאשֵׁי֙ הַמְשֹׁ֣רְרִ֔ים וְשִׁיר-תְּהִלָּ֥ה וְהֹד֖וֹת לֵֽאלֹהִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יב, מז">מז</span>
<TF>וְכָל-יִשְׂרָאֵל֩ בִּימֵ֙י זְרֻבָּבֶ֜ל וּבִימֵ֣י נְחֶמְיָ֗ה נֹֽתְנִ֛ים מְנָי֛וֹת הַמְשֹׁרְרִ֥ים וְהַשֹּׁעֲרִ֖ים דְּבַר-י֣וֹם בְּיוֹמ֑וֹ וּמַקְדִּשִׁים֙ לַלְוִיִּ֔ם וְהַלְוִיִּ֔ם מַקְדִּשִׁ֖ים לִבְנֵ֥י אַהֲרֹֽן:</TF> <B>(פ)</B><p dir="rtl">
<h3 dir="rtl" id="a37__Nehemiah, פרק יג">פרק-יג</h3><p dir="rtl">
<span dir="rtl" class="inlineHeader" id="a37__Nehemiah, פרק יג, א">א</span>
<TF>בַּיּ֣וֹם הַה֗וּא נִקְרָ֛א בְּסֵ֥פֶר מֹשֶׁ֖ה בְּאָזְנֵ֣י הָעָ֑ם וְנִמְצָא֙ כָּת֣וּב בּ֔וֹ אֲ֠שֶׁר לֹא-יָב֙וֹא עַמֹּנִ֧י וּמֹאָבִ֛י בִּקְהַ֥ל הָאֱלֹהִ֖ים עַד-עוֹלָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ב">ב</span>
<TF>כִּ֣י לֹ֧א קִדְּמ֛וּ אֶת-בְּנֵ֥י יִשְׂרָאֵ֖ל בַּלֶּ֣חֶם וּבַמָּ֑יִם וַיִּשְׂכֹּ֙ר עָלָ֤יו אֶת-בִּלְעָם֙ לְקַֽלְל֔וֹ וַיַּהֲפֹ֧ךְ אֱלֹהֵ֛ינוּ הַקְּלָלָ֖ה לִבְרָכָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ג">ג</span>
<TF>וַיְהִ֖י כְּשָׁמְעָ֣ם אֶת-הַתּוֹרָ֑ה וַיַּבְדִּ֥ילוּ כָל-עֵ֖רֶב מִיִּשְׂרָאֵֽל:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ד">ד</span>
<TF>וְלִפְנֵ֣י מִזֶּ֔ה אֶלְיָשִׁיב֙ הַכֹּהֵ֔ן נָת֖וּן בְּלִשְׁכַּ֣ת בֵּית-אֱלֹהֵ֑ינוּ קָר֖וֹב לְטוֹבִיָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ה">ה</span>
<TF>וַיַּ֙עַשׂ ל֜וֹ לִשְׁכָּ֣ה גְדוֹלָ֗ה וְשָׁ֣ם הָי֪וּ לְפָנִ֟ים נֹ֠תְנִים אֶת-הַמִּנְחָ֙ה הַלְּבוֹנָ֜ה וְהַכֵּלִ֗ים וּמַעְשַׂ֤ר הַדָּגָן֙ הַתִּיר֣וֹשׁ וְהַיִּצְהָ֔ר מִצְוַת֙ הַלְוִיִּ֔ם וְהַמְשֹׁרְרִ֖ים וְהַשֹּׁעֲרִ֑ים וּתְרוּמַ֖ת הַכֹּהֲנִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ו">ו</span>
<TF>וּבְכָל-זֶ֕ה לֹ֥א הָיִ֖יתִי בִּֽירוּשָׁלִָ֑ם כִּ֡י בִּשְׁנַת֩ שְׁלֹשִׁ֙ים וּשְׁתַּ֜יִם לְאַרְתַּחְשַׁ֤סְתְּא מֶֽלֶךְ-בָּבֶל֙ בָּ֣אתִי אֶל-הַמֶּ֔לֶךְ וּלְקֵ֥ץ יָמִ֖ים נִשְׁאַ֥לְתִּי מִן-הַמֶּֽלֶךְ:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ז">ז</span>
<TF>וָאָב֖וֹא לִֽירוּשָׁלִָ֑ם וָאָבִ֣ינָה בָרָעָ֗ה אֲשֶׁ֙ר עָשָׂ֤ה אֶלְיָשִׁיב֙ לְט֣וֹבִיָּ֔ה לַעֲשׂ֥וֹת לוֹ֙ נִשְׁכָּ֔ה בְּחַצְרֵ֖י בֵּ֥ית הָאֱלֹהִֽים:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ח">ח</span>
<TF>וַיֵּ֥רַֽע לִ֖י מְאֹ֑ד וָֽאַשְׁלִ֜יכָה אֶֽת-כָּל-כְּלֵ֧י בֵית-טוֹבִיָּ֛ה הַח֖וּץ מִן-הַלִּשְׁכָּֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ט">ט</span>
<TF>וָאֹ֣מְרָ֔ה וַֽיְטַהֲר֖וּ הַלְּשָׁכ֑וֹת וָאָשִׁ֣יבָה שָּׁ֗ם כְּלֵי֙ בֵּ֣ית הָאֱלֹהִ֔ים אֶת-הַמִּנְחָ֖ה וְהַלְּבוֹנָֽה:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יג, י">י</span>
<TF>וָאֵ֣דְעָ֔ה כִּֽי-מְנָי֥וֹת הַלְוִיִּ֖ם לֹ֣א נִתָּ֑נָה וַיִּבְרְח֧וּ אִישׁ-לְשָׂדֵ֛הוּ הַלְוִיִּ֥ם וְהַמְשֹׁרְרִ֖ים עֹשֵׂ֥י הַמְּלָאכָֽה:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, יא">יא</span>
<TF>וָאָרִ֙יבָה֙ אֶת-הַסְּגָנִ֔ים וָאֹ֣מְרָ֔ה מַדּ֖וּעַ נֶעֱזַ֣ב בֵּית-הָאֱלֹהִ֑ים וָֽאֶ֙קְבְּצֵ֔ם וָֽאַעֲמִדֵ֖ם עַל-עָמְדָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, יב">יב</span>
<TF>וְכָל-יְהוּדָ֗ה הֵבִ֜יאוּ מַעְשַׂ֧ר הַדָּגָ֛ן וְהַתִּיר֥וֹשׁ וְהַיִּצְהָ֖ר לָאוֹצָרֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, יג">יג</span>
<TF>וָאוֹצְרָ֣ה עַל-א֠וֹצָרוֹת שֶׁלֶמְיָ֙ה הַכֹּהֵ֜ן וְצָד֣וֹק הַסּוֹפֵ֗ר וּפְדָיָה֙ מִן-הַלְוִיִּ֔ם וְעַל-יָדָ֔ם חָנָ֥ן בֶּן-זַכּ֖וּר בֶּן-מַתַּנְיָ֑ה כִּ֤י נֶאֱמָנִים֙ נֶחְשָׁ֔בוּ וַעֲלֵיהֶ֖ם לַחֲלֹ֥ק לַאֲחֵיהֶֽם:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יג, יד">יד</span>
<TF>זָכְרָה-לִּ֥י אֱלֹהַ֖י עַל-זֹ֑את וְאַל-תֶּ֣מַח חֲסָדַ֗י אֲשֶׁ֥ר עָשִׂ֛יתִי בְּבֵ֥ית אֱלֹהַ֖י וּבְמִשְׁמָרָֽיו:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, טו">טו</span>
<TF>בַּיָּמִ֣ים הָהֵ֡מָּה רָאִ֣יתִי בִֽיהוּדָ֣ה | דֹּֽרְכִֽים-גִּתּ֣וֹת | בַּשַּׁבָּ֡ת וּמְבִיאִ֣ים הָעֲרֵמ֣וֹת וְֽעֹמְסִ֪ים עַל-הַחֲמֹרִ֟ים וְאַף-יַ֜יִן עֲנָבִ֤ים וּתְאֵנִים֙ וְכָל-מַשָּׂ֔א וּמְבִיאִ֥ים יְרוּשָׁלִַ֖ם בְּי֣וֹם הַשַּׁבָּ֑ת וָאָעִ֕יד בְּי֖וֹם מִכְרָ֥ם צָֽיִד:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, טז">טז</span>
<TF>וְהַצֹּרִים֙ יָ֣שְׁבוּ בָ֔הּ מְבִיאִ֥ים דָּ֖אג וְכָל-מֶ֑כֶר וּמֹכְרִ֧ים בַּשַּׁבָּ֛ת לִבְנֵ֥י יְהוּדָ֖ה וּבִירוּשָׁלִָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, יז">יז</span>
<TF>וָאָרִ֕יבָה אֵ֖ת חֹרֵ֣י יְהוּדָ֑ה וָאֹמְרָ֣ה לָהֶ֗ם מָֽה-הַדָּבָ֙ר הָרָ֤ע הַזֶּה֙ אֲשֶׁ֣ר אַתֶּ֣ם עֹשִׂ֔ים וּֽמְחַלְּלִ֖ים אֶת-י֥וֹם הַשַּׁבָּֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, יח">יח</span>
<TF>הֲל֙וֹא כֹ֤ה עָשׂוּ֙ אֲבֹ֣תֵיכֶ֔ם וַיָּבֵ֙א אֱלֹהֵ֜ינוּ עָלֵ֗ינוּ אֵ֚ת כָּל-הָרָעָ֣ה הַזֹּ֔את וְעַ֖ל הָעִ֣יר הַזֹּ֑את וְאַתֶּ֞ם מוֹסִיפִ֤ים חָרוֹן֙ עַל-יִשְׂרָאֵ֔ל לְחַלֵּ֖ל אֶת-הַשַּׁבָּֽת:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יג, יט">יט</span>
<TF>וַיְהִ֡י כַּאֲשֶׁ֣ר צָֽלֲלוּ֩ שַׁעֲרֵ֙י יְרוּשָׁלִַ֜ם לִפְנֵ֣י הַשַּׁבָּ֗ת וָאֹֽמְרָה֙ וַיִּסָּגְר֣וּ הַדְּלָת֔וֹת וָאֹ֣מְרָ֔ה אֲשֶׁר֙ לֹ֣א יִפְתָּח֔וּם עַ֖ד אַחַ֣ר הַשַּׁבָּ֑ת וּמִנְּעָרַ֗י הֶֽעֱמַ֙דְתִּי֙ עַל-הַשְּׁעָרִ֔ים לֹא-יָב֥וֹא מַשָּׂ֖א בְּי֥וֹם הַשַּׁבָּֽת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כ">כ</span>
<TF>וַיָּלִ֙ינוּ הָרֹכְלִ֜ים וּמֹכְרֵ֧י כָל-מִמְכָּ֛ר מִח֥וּץ לִירוּשָׁלִָ֖ם פַּ֥עַם וּשְׁתָּֽיִם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כא">כא</span>
<TF>וָאָעִ֣ידָה בָהֶ֗ם וָאֹמְרָ֤ה אֲלֵיהֶם֙ מַדּ֜וּעַ אַתֶּ֤ם לֵנִים֙ נֶ֣גֶד הַחוֹמָ֔ה אִם-תִּשְׁנ֕וּ יָ֖ד אֶשְׁלַ֣ח בָּכֶ֑ם מִן-הָעֵ֣ת הַהִ֔יא לֹא-בָ֖אוּ בַּשַּׁבָּֽת:</TF> <B>(ס)</B><p dir="rtl">
<span dir="rtl" class="inlineHeader" id="a37__Nehemiah, פרק יג, כב">כב</span>
<TF>וָאֹמְרָ֣ה לַלְוִיִּ֗ם אֲשֶׁ֙ר יִֽהְי֤וּ מִֽטַּהֲרִים֙ וּבָאִים֙ שֹׁמְרִ֣ים הַשְּׁעָרִ֔ים לְקַדֵּ֖שׁ אֶת-י֣וֹם הַשַּׁבָּ֑ת גַּם-זֹאת֙ זָכְרָה-לִּ֣י אֱלֹהַ֔י וְח֥וּסָה עָלַ֖י כְּרֹ֥ב חַסְדֶּֽךָ:</TF> <B>(פ)</B><p dir="rtl">
<span dir="rtl" class="inlineHeader" id="a37__Nehemiah, פרק יג, כג">כג</span>
<TF>גַּ֣ם | בַּיָּמִ֣ים הָהֵ֗ם רָאִ֤יתִי אֶת-הַיְּהוּדִים֙ הֹשִׁ֗יבוּ נָשִׁים֙ (אשדודיות) אַשְׁדֳּדִיּ֔וֹת (עמוניות) עַמֳּנִיּ֖וֹת מוֹאֲבִיּֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כד">כד</span>
<TF>וּבְנֵיהֶ֗ם חֲצִי֙ מְדַבֵּ֣ר אַשְׁדּוֹדִ֔ית וְאֵינָ֥ם מַכִּירִ֖ים לְדַבֵּ֣ר יְהוּדִ֑ית וְכִלְשׁ֖וֹן עַ֥ם וָעָֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כה">כה</span>
<TF>וָאָרִ֤יב עִמָּם֙ וָאֲקַֽלְלֵ֔ם וָאַכֶּ֥ה מֵהֶ֛ם אֲנָשִׁ֖ים וָֽאֶמְרְטֵ֑ם וָאַשְׁבִּיעֵ֣ם בֵּֽאלֹהִ֗ים אִם-תִּתְּנ֤וּ בְנֹֽתֵיכֶם֙ לִבְנֵיהֶ֔ם וְאִם-תִּשְׂאוּ֙ מִבְּנֹ֣תֵיהֶ֔ם לִבְנֵיכֶ֖ם וְלָכֶֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כו">כו</span>
<TF>הֲל֣וֹא עַל-אֵ֣לֶּה חָטָֽא-שְׁלֹמֹ֣ה מֶ֣לֶךְ יִשְׂרָאֵ֡ל וּבַגּוֹיִ֣ם הָרַבִּים֩ לֹֽא-הָיָ֙ה מֶ֜לֶךְ כָּמֹ֗הוּ וְאָה֤וּב לֵֽאלֹהָיו֙ הָיָ֔ה וַיִּתְּנֵ֣הוּ אֱלֹהִ֔ים מֶ֖לֶךְ עַל-כָּל-יִשְׂרָאֵ֑ל גַּם-אוֹת֣וֹ הֶחֱטִ֔יאוּ הַנָּשִׁ֖ים הַנָּכְרִיּֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כז">כז</span>
<TF>וְלָכֶ֣ם הֲנִשְׁמַ֗ע לַעֲשֹׂת֙ אֵ֣ת כָּל-הָרָעָ֤ה הַגְּדוֹלָה֙ הַזֹּ֔את לִמְעֹ֖ל בֵּֽאלֹהֵ֑ינוּ לְהֹשִׁ֖יב נָשִׁ֥ים נָכְרִיּֽוֹת:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כח">כח</span>
<TF>וּמִבְּנֵ֙י יוֹיָדָ֤ע בֶּן-אֶלְיָשִׁיב֙ הַכֹּהֵ֣ן הַגָּד֔וֹל חָתָ֖ן לְסַנְבַלַּ֣ט הַחֹרֹנִ֑י וָאַבְרִיחֵ֖הוּ מֵעָלָֽי:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, כט">כט</span>
<TF>זָכְרָ֥ה לָהֶ֖ם אֱלֹהָ֑י עַ֚ל גָּאֳלֵ֣י הַכְּהֻנָּ֔ה וּבְרִ֥ית הַכְּהֻנָּ֖ה וְהַלְוִיִּֽם:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, ל">ל</span>
<TF>וְטִֽהַרְתִּ֖ים מִכָּל-נֵכָ֑ר וָאַעֲמִ֧ידָה מִשְׁמָר֛וֹת לַכֹּהֲנִ֥ים וְלַלְוִיִּ֖ם אִ֥ישׁ בִּמְלַאכְתּֽוֹ:</TF><p dir="rtl">
<span dir="rtl" class="inlineHeader" id="a37__Nehemiah, פרק יג, לא">לא</span>
<TF>וּלְקֻרְבַּ֧ן הָעֵצִ֛ים בְּעִתִּ֥ים מְזֻמָּנ֖וֹת וְלַבִּכּוּרִ֑ים זָכְרָה-לִּ֥י אֱלֹהַ֖י לְטוֹבָֽה:</TF> <B>(פפפ)</B><p dir="rtl">
