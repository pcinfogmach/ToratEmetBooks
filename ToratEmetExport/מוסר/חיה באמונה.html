
<h2 dir="rtl" id="510_chaya_beemuna, פרק א' דעו והאמינו בכחכן!">פֶּרֶק א' - דְּעוּ וְהַאֲמִינוּ בְּכֹחֲכֶן!</h2><p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, א נשים יקרות! האמינו בכחכן!">א. נָשִׁים יְקָרוֹת! הַאֲמִינוּ בְּכֹחֲכֶן!</h3><p dir="rtl">
בְּפֶרֶק זֶה נַעֲסֹק בְּיַחַס לָאִשָּׁה בַּתּוֹעֶלֶת שֶׁתָּבוֹא לָהּ בְּאִם תֵּדַע תָּבִין וְתַכִּיר עֶרְכָּהּ וּמַעֲלָתָהּ בְּמַהוּתָהּ וּבְתַפְקִידָהּ כְּאֵם וּבַת בְּיִשְׂרָאֵל!<p dir="rtl">
כָּתַב הַצַּדִּיק הַגָּאוֹן רַבִּי צָדוֹק מִלּוּבְּלִין בְּסִפְרוֹ צִדְקַת הַצַּדִּיק (קנד):<p dir="rtl">
כְּשֵׁם שֶׁחַיָּב הָאָדָם לְהַאֲמִין בַּה' כָּךְ חַיָּב הָאָדָם לְהַאֲמִין בְּעַצְמוֹ - רוֹצֶה לוֹמַר שֶׁיֵּשׁ לַה' יִתְבָּרַךְ עֵסֶק עִמּוֹ, וְשֶׁאֵינוֹ פּוֹעֵל בָּטֵל, שֶׁבִּן לַיְלָה הָיָה וּבִן לַיְלָה אָבַד, חַס וְשָׁלוֹם, רַק צָרִיךְ לְהַאֲמִין כִּי נַפְשׁוֹ מִמְּקוֹר הַחַיִּים יִתְבָּרַךְ שְׁמוֹ, וַה' יִתְבָּרַךְ מִתְעַנֵּג וּמִשְׁתַּעֲשֵׁעַ בּוֹ כְּשֶׁעוֹשֶׂה רְצוֹנוֹ.<p dir="rtl">
נְבָאֵר דְּבָרָיו הַקְּדוֹשִׁים כִּי בָּהֶם מֻנָּח יְסוֹד גָּדוֹל בַּיַּהֲדוּת, יְסוֹד שֶׁהַכֹּל תָּלוּי בּוֹ.<p dir="rtl">
בְּמַקְבִּיל לִדְבָרָיו נְצַטֵּט אֶת דִּבְרֵי הַמַּשְׁגִּיחַ הַגָּאוֹן הַצַּדִּיק רַבִּי יְרוּחָם מִמִּיר זַצַ"ל: אָסוֹן לְאָדָם שֶׁאֵינוֹ יוֹדֵעַ חֶסְרוֹנוֹתָיו, אוּלָם אָסוֹן כָּפוּל לְאָדָם כְּשֶׁאֵינוֹ יוֹדֵעַ מַעֲלוֹתָיו.<p dir="rtl">
אָסוֹן לָאָדָם כְּשֶׁאֵינוֹ מוּדָע לַכֹּחוֹת הַטְּמוּנִים בּוֹ, לַכִּשּׁוּרִים הַנַּעֲלִים הַטְּמוּנִים בּוֹ, וְדִמּוּיוֹ הָעַצְמִי - שֶׁאֵינוֹ מְסֻגָּל לְהַרְבֵּה פְּעֻלּוֹת כְּשֶׁהָאֱמֶת הִיא שֶׁיֵּשׁ בּוֹ כִּשּׁוּרִים וְכֹחוֹת לְאוֹתָן פְּעֻלּוֹת רַק שֶׁאֵינוֹ מוּדָע לָהֶם.<p dir="rtl">
<b>סִפּוּר הַמְחָשָׁה לֵידַע אֶת עֶרְכֵּנוּ</b><p dir="rtl">
לְמָה דּוֹמֶה הַדָּבָר?<p dir="rtl">
בְּסֵפֶר "אַשְׁרֵינוּ" מוּבָא סִפּוּר הַמַּמְחִישׁ אֶת דְּבָרֵינוּ.<p dir="rtl">
בְּאַחַת מִדְּרָשׁוֹתָיו הַמְאַלְּפוֹת הֵבִיא הג"ר חַיִּים קְרַייזְוִירְט זַצַ"ל אֶת דִּבְרֵי הַתַּנָּא רַבִּי עֲקִיבָא בַּמִּשְׁנָה <span class="booklinks" onclick="sendBookLink(this)" onmouseover="setBookLinkTitle(this)">(מסכת אבות פ"ג)</span>: חֲבִיבִין יִשְׂרָאֵל שֶׁנִּקְרְאוּ בָּנִים לַמָּקוֹם. חִבָּה יְתֵרָה נוֹדַעַת לָהֶם שֶׁנִּקְרְאוּ בָּנִים לַמָּקוֹם, שֶׁנֶּאֱמַר "בָּנִים אַתֶּם לַה' אֱלֹקֵיכֶם".<p dir="rtl">
הַמִּשְׁנָה כּוֹפֶלֶת בִּלְשׁוֹנָהּ לִכְאוֹרָה אֶת אוֹתָהּ אִמְרָה: חֲבִיבִין יִשְׂרָאֵל.. חִבָּה יְתֵרָה נוֹדַעַת לָהֶם..<p dir="rtl">
מֵאָז וּמִתָּמִיד הִתְקַשֵּׁיתִי, אָמַר הָרַב, מַה פֵּשֶׁר הַכְּפִילוּת בְּדִבְרֵי הַתַּנָּא, שֶׁבְּנוֹסָף לַ"חֲבִיבִין יִשְׂרָאֵל", הוּא אוֹמֵר גַּם "חִבָּה יְתֵרָה נוֹדַעַת לָהֶם"? מַהִי מַשְׁמָעוּת הַ"נּוֹדַעַת לָהֶם" הַנּוֹשֵׂאת בִּכְנָפֶיהָ "חִבָּה יְתֵרָה"? עַד שֶׁבָּא לְיָדִי מַעֲשֶׂה, אֲשֶׁר בְּעִקְּבוֹתָיו נִתְחַוְּרוּ לִי דִּבְרֵי הַמִּשְׁנָה.<p dir="rtl">
וּמַעֲשֶׂה שֶׁהָיָה, כָּךְ הָיָה. בַּיָּמִים שֶׁקָּדְמוּ לְמִלְחֶמֶת הָעוֹלָם הַשְּׁנִיָּה, כַּאֲשֶׁר רֵיחַ אֲבַק - שְׂרֵפָה כְּבָר נִשָּׂא בָּאֲוִיר, נִגַּשׁ אֵלַי יְהוּדִי וּצְרוֹר מִסְמָכִים בְּיָדוֹ. יֵשׁ לִי בַּקָּשָׁה, אָמַר הָאִישׁ: הַיָּמִים הֵם יְמֵי עֶרֶב - מִלְחָמָה, אַף אֶחָד אֵינוֹ יוֹדֵעַ מַה יֵּלֵד יוֹם, וְכֻלָּנוּ חַיִּים בְּצֵל הַשְּׁאֵלָה מִי יִחְיֶה וּמִי יָמוּת. אִי - לְזֹאת, בִּרְצוֹנִי לְהַפְקִיד בְּיַד כְּבוֹד הָרַב מִסְמָכִים אֵלֶּה הַמְּעִידִים עַל פִּקָּדוֹן שֶׁיֵּשׁ לִי בְּאַחַד הַבַּנְקִים בִּשְׁוַיְץ. כְּדֵי שֶׁאִם אָמוּת חָלִילָה בַּמִּלְחָמָה וְהָרַב שְׁלִיטָ"א יִשָּׁאֵר בַּחַיִּים, יוּכַל לְהַעֲבִירָם לִידֵי אֶחָד מִצֶּאֱצָאַי. בַּקָּשָׁתִי שְׁטוּחָה לְפָנָיו, שֶׁיּוֹאִיל הָרַב בְּטוּבוֹ לְאַתֵּר מִישֶׁהוּ מִצֶּאֱצָאַי וּלְהַעֲבִיר לְיָדוֹ אֶת הַמִּסְמָכִים, כְּדֵי שֶׁיּוּכַל לֵהָנוֹת מֵהַכֶּסֶף.<p dir="rtl">
בְּחַסְדֵּי שָׁמַיִם הִמְשִׁיךְ הָרַב לְסַפֵּר, שָׂרַדְתִּי אֶת הַמִּלְחָמָה, וּבְמֶשֶׁךְ שָׁנִים רַבּוֹת תַּרְתִּי אַחֲרֵי יוֹרְשֵׁי הָאִישׁ, אַךְ לְלֹא הַצְלָחָה. וְהִנֵּה כַּעֲבֹר כְּעֶשְׂרִים וְחָמֵשׁ שָׁנִים, בְּנָסְעִי בָּרַכֶּבֶת הַתַּחְתִּית בְּאַחַת מִמְּדִינוֹת אַרְצוֹת הַבְּרִית, הִתְיַשֵּׁב לְיָדִי אָדָם שֶׁהַכָּרַת פָּנָיו עָנְתָה בּוֹ שֶׁהוּא עָנִי וּמְדֻכָּא בְּיִסּוּרִים. בְּמַהֲלַךְ הַנְּסִיעָה הוּא תִּנָּה בְּפָנַי אֶת צָרוֹתָיו, וְסִפֵּר בֵּין הַשְּׁאָר שֶׁהִגִּיעַ לְאַרְצוֹת הַבְּרִית כְּפָלִיט לְלֹא מִשְׁפָּחָה וּבְלִי מִקְצוֹעַ. כַּיּוֹם הוּא מְשַׁמֵּשׁ כִּ"כְלִי קֹדֶשׁ" בַּעֲיָרָה קְטַנָּה וּמִתְפַּרְנֵס בְּקֹשִׁי.<p dir="rtl">
מִשֶּׁסִּיֵּם אֶת דְּבָרָיו שְׁאַלְתִּיו לִשְׁמוֹ, וְכַאֲשֶׁר נָקַב בִּשְׁמוֹ חָזַרְתִּי וְשָׁאַלְתִּי הַאִם פְּלוֹנִי [אֲשֶׁר הִפְקִיד בְּיָדִי אֶת הַמִּסְמָכִים] הוּא קְרוֹב מִשְׁפָּחָה שֶׁלּוֹ. זֶה אָבִי! הֵשִׁיב הָאִישׁ. מִיָּד סִפַּרְתִּי לוֹ עַל הַיְרוּשָׁה הַגְּדוֹלָה שֶׁהוֹרִישׁ לוֹ אָבִיו וּמָסַרְתִּי לוֹ אֶת הַמִּסְמָכִים. אֲבָל אֵין לִי כֶּסֶף לִנְסֹעַ לִשְׁוַיְץ, אָמַר הַבֵּן הַמֻּפְתָע. אַל דְּאָגָה, אָמַרְתִּי לוֹ, אֲנִי אַלְוֶה לְךָ אֶת הַסְּכוּם הַדָּרוּשׁ. הָאִישׁ מִהֵר לִנְסֹעַ לִשְׁוַיְץ וְשָׁם הִתְבָּרֵר שֶׁהַפִּקְדוֹן הֵכִיל סַךְ שֶׁל שְׁלֹשֶׁת רִבְעֵי מִילְיוֹן דּוֹלָר! זֶה הָיָה לִפְנֵי כִּשְׁלֹשִׁים שָׁנָה, וּבְאוֹתוֹ פֶּרֶק זְמַן הָיָה נֶחְשָׁב לִסְכוּם אַגָּדִי!<p dir="rtl">
וּבְכֵן נִתְבּוֹנֵן, הַבֵּן הַזֶּה, כָּל הַזְּמַן שֶׁלֹּא יָדַע מִירוּשָׁתוֹ הַמַּגִּיעָה לוֹ מֵאָבִיו, הֵיאַךְ נִקְרָא לוֹ, עָשִׁיר אוֹ עָנִי?<p dir="rtl">
הַתְּשׁוּבָה.<p dir="rtl">
בְּהֶחְלֵט קָרוּי הָיָה עָשִׁיר, רַק שֶׁלֹּא יָדַע שֶׁהוּא עָשִׁיר.<p dir="rtl">
וְכַמָּה מִסְכֵּן הָיָה זֶה שֶׁלֹּא יָדַע שֶׁהוּא עָשִׁיר, הֲלֹא בְּשֶׁל כָּךְ חַי אֶת חַיָּיו בְּעֹנִי וּבְמַחְסוֹר.<p dir="rtl">
"חֲבִיבִין יִשְׂרָאֵל" זוֹהִי עֲשִׁירוּת שֶׁאֵין כְּדֻגְמָתָהּ וְאֵין קֵץ לָהּ. אֲבָל כָּל זְמַן שֶׁחֲסֵרִים אָנוּ אֶת הַ"נּוֹדַעַת לָהֶם", הֲרֵינוּ דַּלִּים וְרָשִׁים! עַל כֵּן אוֹמֵר הַתַּנָּא "חִבָּה יְתֵרָה נוֹדַעַת לָהֶם". דְּהַיְנוּ כַּאֲשֶׁר אָנוּ מִתְוַדְּעִין לַיְדִיעָה הַחֲשׁוּבָה בִּדְבַר הֱיוֹתֵנוּ צֶלֶם אֱלֹקִים, בָּנִים לַמָּקוֹם וּמְקַבְּלֵי כְּלִי חֶמְדָּה, אָנוּ נַעֲשִׂים מֻקָּפִים בְּחִבָּה יְתֵרָה גְּדוֹלָה וּמַרְנִינָה לְאֵין שִׁעוּר! מָה רַב הוּא, אֵפוֹא, הָעֹשֶׁר וְהָאֹשֶׁר אֲשֶׁר אֶפְשָׁר לְהַשִּׂיג עַל יְדֵי גִּלּוּי הַ"נּוֹדַעַת לָהֶם". עַד כָּאן דִּבְרֵי הָרַב.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ב עוד אבינו חי אל נהא כיתומים ואביהם חי">ב. עוֹד אָבִינוּ חַי.. אַל נְהֵא כִּיתוֹמִים וַאֲבִיהֶם חַי</h3><p dir="rtl">
אוּלָם הַסִּפּוּר עֲדַיִן אֵינוֹ דּוֹמֶה כְּלָל לְנוֹשְׂאֵנוּ, נוֹשְׂאֵנוּ הַרְבֵּה יוֹתֵר כָּאוּב מֵאוֹתוֹ בֵּן שֶׁמֵּת לוֹ אָבִיו וְרַק הִשְׁאִיר לוֹ יְרוּשָׁה.<p dir="rtl">
נוֹשְׂאֵנוּ הוּא, שֶׁהָאַבָּא חַי, מָצוּי אֵצֶל הַבֵּן, וְהִנּוֹ נָגִישׁ בְּיוֹתֵר עִם בְּנוֹ, וְאוֹתוֹ הָאָב עָשִׁיר וְחָכָם כָּלוּל מִכָּל הַמַּעֲלוֹת בַּכֹּחוֹת וְהַיְכוֹלוֹת, אֶלָּא שֶׁהַבֵּן לֹא מוּדָע לְכָךְ שֶׁאָבִיו מָצוּי אֶצְלוֹ, וְחַי אֶת חַיָּיו כְּיָתוֹם בְּחַיֵּי אָבִיו. הֲיֵשׁ מִסְכֵּן יוֹתֵר מִמֶּנּוּ?! הֲיֵשׁ חוֹלֶה בְּנַפְשׁוֹ יוֹתֵר מִמֶּנּוּ?!<p dir="rtl">
נְתָאֵר לְעַצְמֵנוּ, בַּת שֶׁל מֶלֶךְ, בִּתּוֹ יְחִידָתוֹ, אֲהוּבָה עָלָיו בְּיוֹתֵר, שֶׁבְּאֶפְשָׁרוּתָהּ לְהִכָּנֵס לְאָבִיהָ בְּכָל עֵת, וְאָבִיהָ שָׂמֵחַ מְאֹד בִּרְאוֹתוֹ אוֹתָהּ, וְאַף מְבַקֵּשׁ מִמֶּנָּה שֶׁתִּתְרָאֶה אֵלָיו כַּמָּה שֶׁיּוֹתֵר, וּבַת זוֹ הוֹלֶכֶת וּמְקַבֶּצֶת נְדָבוֹת בָּרְחוֹבוֹת לְהַחֲיוֹת אֶת נַפְשָׁהּ, וּכְשֶׁאוֹמְרִים לָהּ, הֲרֵי אָבִיךְ מֶלֶךְ, חָפֵץ לִרְאוֹתֵךְ, חָפֵץ לְהַעֲנִיק לָךְ, לָמָּה אַתְּ מִסְתּוֹבֶבֶת בָּרְחוֹבוֹת כְּקַבְּצָנִית?<p dir="rtl">
מְשִׁיבָה הַבַּת.<p dir="rtl">
תּוֹכִיחוּ לִי שֶׁהוּא אָבִי.. תּוֹכִיחוּ לִי שֶׁאֲנִי יְקָרָה לוֹ.. תּוֹכִיחוּ לִי שֶׁאֲנִי לֹא נֶטֶל עָלָיו.. תּוֹכִיחוּ לִי שֶׁאֶפְשָׁרִי לִי לְהִכָּנֵס אֵלָיו מָתַי שֶׁאֶרְצֶה..<p dir="rtl">
לְדַעְתִּי, אוֹמֶרֶת אוֹתָהּ הַבַּת הַמִּסְכֵּנָה, נִרְאֶה לִי שֶׁאֵינִי אֶלָּא אֶזְרָחִית עֲלוּבָה בִּמְדִינָתוֹ, קָשֶׁה לִי לְהַאֲמִין שֶׁאֲנִי כָּל כָּךְ חֲשׁוּבָה לוֹ, קָשֶׁה לִי לְהַאֲמִין שֶׁיֵּשׁ לוֹ עִנְיָן בִּי כְּלָל, אֵינֶנִּי מַאֲמִינָה שֶׁהָרְשׁוּת נְתוּנָה לִי לְהִכָּנֵס אֶצְלוֹ מָתַי שֶׁאֶרְצֶה, מִשְׁפָּטִים אֵלּוּ נִרְאִים לִי הֲזוּיִים רְחוֹקִים מֵהַמְּצִיאוּת..<p dir="rtl">
נוֹשְׂאֵנוּ לֹא עוֹסֵק בְּמִסְכֵּנוּת שֶׁל עָנִי שֶׁלֹּא יָדַע שֶׁאָבִיו הַמֵּת הִשְׁאִיר לוֹ יְרוּשָׁה. נוֹשְׂאֵנוּ עוֹסֵק בְּמִסְכֵּנוּת נוֹרָאָה פִּי כַּמָּה, שֶׁהַבַּת לֹא מוּדַעַת לְיִחוּסָהּ, אָבִיהָ חַי, נָגִישׁ, וְהַבַּת אֵינָהּ מוּדַעַת לִמְצִיאוּת יִחוּסָהּ.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ג ישראל הם "בנים" לה'">ג. יִשְׂרָאֵל הֵם "בָּנִים" לַה'</h3><p dir="rtl">
<b>הַפָּסוּק אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(דברים יד, א)</span>: בָּנִים אַתֶּם לַה' אֱלֹקֵיכֶם.</b><p dir="rtl">
וְהַבּוֹרֵא נִקְרָא אָבִינוּ, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(דברים לב, ו)</span>: "הֲלוֹא הוּא אָבִיךָ קָּנֶךָ הוּא עָשְׂךָ וַיְכֹנֲנֶךָ". וְגַם הַמְּצִיאוּת מוֹכִיחָה שֶׁהוּא אָבִינוּ, הֲלֹא מַהוּת הַיַּחַס שֶׁל אָב עִם בְּנוֹ הוּא בְּכָךְ שֶׁהָאָב הוֹלִיד לִבְנוֹ, וַהֲלֹא הַקָּדוֹשׁ בָּרוּךְ הוּא נֶחְשָׁב יוֹתֵר "מִמּוֹלִידֵנוּ", שֶׁכֵּן נוֹתֵן הוּא חֶלְקוֹ בָּנוּ יוֹתֵר מֵאָב וְאֵם בִּיּוֹלוֹגִיִּים, וּכְמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(נדה לא, ע"א)</span>: ג' שֻׁתָּפִין בָּאָדָם, הַקָּדוֹשׁ בָּרוּךְ הוּא אָבִיו וְאִמּוֹ, אָבִיו, מַזְרִיעַ הַלֹּבֶן, שֶׁמִּמֶּנּוּ עֲצָמוֹת וְגִידִים וְצִפָּרְנַיִם וּמֹחַ שֶׁבְּרֹאשׁוֹ וְלֹבֶן שֶׁבָּעַיִן. אִמּוֹ, מַזְרַעַת אֹדֶם, שֶׁמִּמֶּנּוּ עוֹר וּבָשָׂר וָדָם וּשְׂעָרוֹת וְשָׁחֹר שֶׁבָּעַיִן. וְהַקָּדוֹשׁ בָּרוּךְ הוּא נוֹתֵן בּוֹ רוּחַ וּנְשָׁמָה, קְלַסְתֵּר פָּנִים, וּרְאִיַּת הָעַיִן, וּשְׁמִיעַת הָאֹזֶן, וְדִבּוּר פֶּה, וְהִלּוּךְ יָדַיִם וְרַגְלַיִם, דֵּעָה וּבִינָה וְהַשְׂכֵּל.<p dir="rtl">
וּבְכֵן בַּת יְקָרָה, בְּוַדַּאי מַסְכִּימָה אַתְּ לִקְרֹא לְאָבִיךְ וְאִמֵּךְ הַבִּיּוֹלוֹגִים בְּשֵׁם אַבָּא וְאִמָּא, זֶה פָּשׁוּט לָךְ לְלֹא סָפֵק, וּבְכֵן לָמָּה לֹא יוֹתֵר פָּשׁוּט בְּעֵינַיִךְ שֶׁהַבּוֹרֵא כְּמוֹ כֵן נִקְרָא אָבִיךְ, וַהֲלֹא קַל וָחֹמֶר, אִם הָאָב וְהָאֵם שֶׁנּוֹתְנִים לָךְ רַק אֶת הַחֹמֶר גֶּלֶם הַגַּס וְהַגַּשְׁמִי - חֹמֶר דּוֹמֵם שֶׁאֵין בּוֹ חִיּוּת, נִקְרָאִים אַבָּא וְאִמָּא, הַקָּדוֹשׁ בָּרוּךְ הוּא שֶׁנּוֹתֵן לָךְ אֶת הַחֵלֶק הָעִקָּרִי שֶׁבְּגוּפֵךְ, שֶׁזּוֹהִי צוּרָה, נְשָׁמָה, כֹּחוֹת הַמִּשּׁוּשׁ הָרוּחָנִים - לֹא יִקָּרֵא לָךְ בְּשֵׁם אַבָּא?!<p dir="rtl">
אָכֵן הַבּוֹרֵא הוּא גַּם מַלְכֵּנוּ, כַּמְבֹאָר בִּפְסוּקִים רַבִּים בַּתּוֹרָה, וּכְמוֹ ה' מֶלֶךְ, ה' מָלַךְ, ה' יִמְלֹךְ, וְעוֹד הַרְבֵּה, אוּלָם אֵין כָּאן סְתִירָה, שֶׁכֵּן בַּת שֶׁל מֶלֶךְ, הַמֶּלֶךְ נֶחְשָׁב לְגַבֶּיהָ גַּם מֶלֶךְ וְגַם אָב, שֶׁכֵּן גַּם בַּת שֶׁל מֶלֶךְ חַיֶּבֶת בִּכְבוֹד אָבִיהָ כְּמֶלֶךְ, אוּלָם אָסוּר לָהּ לִשְׁכֹּחַ שֶׁהִנָּהּ בַּת מֶלֶךְ וְלֹא כְּאֶזְרָחִית פְּשׁוּטָה בִּמְדִינָתוֹ שֶׁל הַמֶּלֶךְ.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ד אין שמחה כידיעה זו שאנו בנים לה'">ד. אֵין שִׂמְחָה כִּידִיעָה זוֹ שֶׁאָנוּ בָּנִים לַה'</h3><p dir="rtl">
נָשִׁים יְקָרוֹת! בִּרְצוֹנִי לְבָאֵר לָכֶן אֶת מַעֲלַתְכֶן, כְּבוֹדְכֶן, כֹּחֲכֶן, וְעָצְמַתְכֶן הֵן בְּיַחַס לְעַצְמְכֶן בִּפְרָטוּת וְהֵן בְּיַחַס לִכְלַל יִשְׂרָאֵל, וְלָכֵן אָנָּא שִׂימוּ הַדְּבָרִים עַל לִבְּכֶן, וּבְשִׂימַת לֵב כָּרָאוּי לַדְּבָרִים שֶׁיֵּאָמְרוּ, יִשְׂמַח לִבְּכֶן וְיָגֵל כְּבוֹדְכֶן, וּכְמוֹ שֶׁנֶּאֱמַר בַּפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(תהילים טז)</span> שִׁוִּיתִי ה' לְנֶגְדִּי תָמִיד כִּי מִימִינִי בַּל אֶמּוֹט לָכֵן שָׂמַח לִבִּי וַיָּגֶל כְּבוֹדִי אַף בְּשָׂרִי יִשְׁכֹּן לָבֶטַח. אוֹמֵר דָּוִד הַמֶּלֶךְ, לִהְיוֹת שֶׁחָשׁ אֲנִי אֶת ה' לְנֶגְדִּי תָּמִיד - נָגִישׁ, מָצוּי, אוֹהֵב, זֶה גּוֹרֵם לִי לְשִׂמְחַת הַלֵּב, שֶׁכֵּן בִּידִיעָה זוֹ אֲנִי שָׂמֵחַ שִׂמְחָה עֲצוּמָה שֶׁיֵּשׁ לִי אָב כָּזֶה! וְכֵן כְּבוֹדִי - כְּבֶן מֶלֶךְ - "וַיָּגֶל" - מִתְגַּלֶּה, וְלֹא מֻסְתָּר וְנֶעֱלָם. כֵּן יִשְׂמַח לִבְּכֶן, אַתֶּן, בְּנוֹת מְלָכִים כַּאֲשֶׁר תַּכִּירוּ בְּכָךְ שֶׁהִנְּכֶן בְּנוֹת מְלָכִים יִשְׂמַח לִבְּכֶן, וְיָגֵל כְּבוֹדְכֶן, יִתְגַּלֶּה כְּבוֹדְכֶן בְּעֵינֵיכֶן, וְלֹא יְהֵא כְּבוֹדְכֶן מֻנָּח בְּקֶרֶן זָוִית כְּאֶבֶן דּוֹמֵם שֶׁאֵין מִי שֶׁיִּטְּלוֹ. וּכְמוֹ "כֶּתֶר מַלְכוּת", מָתַי כֶּתֶר מַלְכוּת מַגִּיעַ לְתַכְלִיתוֹ כַּאֲשֶׁר יֶשְׁנָהּ מַלְכָּה הַנּוֹשֵׂאת אוֹתוֹ עַל רֹאשָׁהּ, וּבְאִם לָאו, הֲרֵי שֶׁהוּא מֻנָּח בַּגָּלוּת מִבְּלִי שֶׁיְּשַׁמֵּשׁ אֶת מַטְרָתוֹ.<p dir="rtl">
זְכוּתְכֶן נָשִׁים יְקָרוֹת לִטֹּל "כֶּתֶר מַלְכוּת" וּלְהָשִׂימוֹ עַל רֹאשְׁכֶן כַּיָּאוּת לִבְנוֹת מְלָכִים, וּבְנָקֵל, אוּלָם בִּתְנַאי אֶחָד! שֶׁתַּאֲמִינוּ וְתָחוּשׁוּ בִּתְחוּשָׁה אֲמִתִּית שֶׁמַּגִּיעַ לָכֶן לִטֹּל כֶּתֶר זֶה וּלְהַנִּיחוֹ עַל רֹאשְׁכֶן.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ה נשים יקרות! דעו את מעלותיכן">ה. נָשִׁים יְקָרוֹת! דְּעוּ אֶת מַעֲלוֹתֵיכֶן</h3><p dir="rtl">
עַד עַתָּה דִּבַּרְנוּ מִצַּד יִחוּסְכֶן כִּ"בְנוֹת מְלָכִים" וְעוֹד נוֹסִיף לְדַבֵּר אֲלֵיכֶן מִצַּד מַעֲלוֹתֵיכֶן, בְּעֶצֶם שֶׁחָנַן אֶתְכֶן הַבּוֹרֵא, וּמַעֲלוֹת אֵלּוּ טְמוּנוֹת בָּכֶן, וְחָשׁוּב שֶׁתֵּדְעוּ אוֹתָן כְּדֵי שֶׁתִּשְׁתַּמְּשׁוּ בְּמַעֲלוֹתֵיכֶן שֶׁנֵּחַנְתֶּן בָּהֶן יוֹתֵר מֵהַגְּבָרִים, וּכְמוֹ שֶׁנִּמְנֶה אוֹתָן לְהַלָּן, וְנַצְּלוּ אוֹתָן לְקִרְבַת ה', לָחוּשׁ אוֹתוֹ כַּאֲבִיכֶן, לִפְנוֹת אֵלָיו תָּמִיד, לִדְפֹּק בְּדַלְתּוֹתָיו בְּכָל עֵת שֶׁתִּרְצוּ, חוּשׁוֹ חָפְשִׁיּוֹת אִתּוֹ בִּנְגִישׁוּת, בְּהַתְמָדַת הַקְּרִיאָה אֵלָיו, בִּתְחוּשַׁת עֹנֶג הֵן מִצִּדְּכֶן, וְהֵן מִצִּדּוֹ - שֶׁעֹנֶג לוֹ בְּקִרְבַתְכֶן, תָּחוּשׁוּ מְכֻבָּדוּת בְּעַצְמְכֶן, יַקְרוּת, חֲשִׁיבוּת, מַלְכוּתִיּוּת, אֲצִילוּת, יִגְבַּהּ לִבְּכֶן הֵן בִּזְכוּת זוֹ שֶׁל יַחַס וְקִרְבָה הַנּוֹדַעַת לָכֶן שֶׁנִּקְרֵאתֶן בְּנוֹת מְלָכִים כִּלְשׁוֹן רַבִּי מֵאִיר בַּעַל הַנֵּס בַּמִּשְׁנָה: "כָּל יִשְׂרָאֵל בְּנֵי מְלָכִים", וְהֵן מִצַּד הַמַּעֲלוֹת וְהַתְּכוּנוֹת קָבַע וְטָמַן ה' בָּכֶן כִּבְנוֹת מְלָכִים בְּיַחַס לִבְנֵי מְלָכִים.<p dir="rtl">
וְהִנֵּה לָכֶן לְהַלָּן כַּמָּה מִמַּעֲלוֹתֵיכֶן שֶׁחָשׁוּב שֶׁתֵּדַעְנָה אוֹתָן כְּדֵי שֶׁתִּשְׁתַּבַּחְנָה בְּעֵינֵיכֶן, וְתָחוּשׁוּ יְקָרוֹת וּמְכֻבָּדוֹת, כֹּחַ וְעָצְמָה בְּתַפְקִידְכֶן בְּעוֹלַמְכֶן הֵן לְגַבֵּיכֶן בִּפְרָטוּת וְהֵן לְגַבֵּי כְּלַל יִשְׂרָאֵל, בְּתַפְקִידְכֶן כְּנָשִׁים דַּוְקָא, כִּבְנוֹתָיו שֶׁל הַקָּדוֹשׁ בָּרוּךְ הוּא שֶׁיִּחֵד לָכֶן תַּפְקִיד מְיֻחָד וּבְהֶתְאֵם לְכָךְ חָנַן אֶתְכֶן בְּמַעֲלוֹת וּתְכוּנוֹת יוֹתֵר מִבָּנָיו - בְּנֵי מְלָכִים.<p dir="rtl">
<b>1. נֶאֱמָנוּת וְיַשְׁרוּת</b><p dir="rtl">
נֵחַנְתֶּן בְּנֶאֱמָנוּת יְתֵרָה, וּבְיַשְׁרוּת יְתֵרָה, הָאִשָּׁה בְּטִבְעָהּ יְשָׁרָה, לֹא פְּתוּחָה לְעַרְמוּמִיּוּת וּלְשֶׁקֶר, יְשָׁרָה בְּדִבּוּרֶיהָ, בַּמַּשָּׂא וּמַתָּן שֶׁלָּהּ, חֲרֵדָה מִשֶּׁקֶר, מֵאוֹנָאָה וְרַמָּאוּת, נִגֶּשֶׁת לַעֲבוֹדָתָהּ בְּאַחֲרָיוּת בִּרְצִינוּת וּבְנֶאֱמָנוּת.<p dir="rtl">
נֶאֱמָנָה לְהוֹרֶיהָ, לְבַעֲלָהּ, לְבָנֶיהָ, לֹא תַּפְנֶה עֹרֶף לַמֵּיטִיב לָהּ, תַּכִּיר בְּטוֹבָתוֹ שֶׁל הַמֵּיטִיב לָהּ לְהָשִׁיב לוֹ מָנָה אַפַּיִם.<p dir="rtl">
<b>2. עֲנָוָה וּמְאוֹר פָּנִים</b><p dir="rtl">
הָאִשָּׁה יוֹתֵר רְחוֹקָה מִ"סְּנוֹבִּיּוּת" קַל לָהּ לְהָאִיר פָּנִים, קַל לָהּ לְחַבֵּק וּלְנַשֵּׁק אֶת חַבְרוֹתֶיהָ, אֶת בָּנֶיהָ וּבְנוֹתֶיהָ, קַל לָהּ לְהִתְחַבֵר וּלְפַתֵּחַ שִׂיחָה עִם חַבְרוֹתֶיהָ וּשְׁכֵנוֹתֶיהָ, קַל לָהּ יוֹתֵר לָחוּשׁ חָפְשִׁיּוּת עִם הַסּוֹבְבִים אוֹתָהּ וְלֹא לְהַחְתִּים פָּנִים מִתְּחוּשַׁת כָּבוֹד עַצְמִי, קַל לָהּ יוֹתֵר לְהִתְפַּיֵּס, לְהוֹרִיד כְּבוֹדָהּ גַּם בִּפְנֵי זֶה שֶׁהָיָה הוּא אֲשֶׁר פָּגַע בָּהּ, קַל לָהּ יוֹתֵר לִרְדֹּף שָׁלוֹם וְלַעֲצֹר מַחְלוֹקוֹת.<p dir="rtl">
נֶאֱמָנָה הִיא לִדְאֹג לִשְׁלוֹם בֵּיתָהּ, וְלָכֵן קַל לָהּ יוֹתֵר לִהְיוֹת הִיא תָּמִיד "הַלֹּא צוֹדֶקֶת" עִם בַּעֲלָהּ גַּם כַּאֲשֶׁר הִיא הַצּוֹדֶקֶת, קַל לָהּ לִהְיוֹת וַתְרָנִית, מוֹחֶלֶת עַל כְּבוֹדָהּ, קַל לָהּ יוֹתֵר לְקַבֵּל בִּזְיוֹנוֹת, בִּקֹּרֶת, וְלִמְשֹׁךְ כָּךְ שָׁנִים רַבּוֹת מִתּוֹךְ נֶאֱמָנוּתָהּ לִשְׁמֹר עַל שְׁלוֹם הַבַּיִת, לְמַעַן הַצָּלַת בָּנֶיהָ וּבְנוֹתֶיהָ מִנְּזָקִים גּוּפָנִיִּים וְנַפְשִׁיִּים.<p dir="rtl">
הִיא זוֹ שֶׁתֵּלֵךְ לִמְקוֹמוֹת שֶׁהַבַּעַל לֹא מְסֻגָּל מִצַּד כְּבוֹדוֹ הָעַצְמִי לֵילֵךְ לְשָׁם, וְעַל כֵּן בִּשְׁלִיחוּתוֹ תֵּלֵךְ וְתַעֲשֶׂה רְצוֹנוֹ בְּהַפְקָרַת כְּבוֹדָהּ.<p dir="rtl">
אֲנִי הַכּוֹתֵב, לִבִּי נִקְרָע, שֶׁכֵּן בָּאִים אֵלַי זוּגוֹת רַבִּים, וּבְרֹב כְּכָל הַמִּקְרִים הַנָּשִׁים הֵמָּה הַמְעֻנּוֹת, הַמְבֻזּוֹת, הַמֻּשְׁפָּלוֹת, וְעִם כָּל זֶה נִשְׁאָרוֹת בְּנֶאֱמָנוּתָן שָׁנִים עַל שָׁנִים לְמַעַן שֶׁיִּתְקַיֵּם הַבַּיִת, כְּדֵי שֶׁלֹּא יֻזְּקוּ הַבָּנִים וְהַבָּנוֹת בְּנַפְשָׁם, לֹא יֻזְּקוּ בְּזִוּוּגָם, וְעַל כָּךְ מוֹסְרוֹת עַצְמָן וּכְבוֹדָן וְכִלְשׁוֹן הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(ישעיה נ, ו)</span> "גֵּוִי נָתַתִּי לְמַכִּים וּלְחָיַי לְמֹרְטִים פָּנַי לֹא הִסְתַּרְתִּי מִכְּלִמּוֹת וָרֹק".<p dir="rtl">
<b>3. יַצִּיבוּת וְעִקְבִיּוּת</b><p dir="rtl">
כֹּחַ יַצִּיבוּתְכֶן וְעִקְבִיּוּתְכֶן הוּא לֹא יְשֹׁעַר וְלֹא יְתֹאַר, וַאֲבָאֵר.<p dir="rtl">
אָנוּ אָמְנָם בִּגְזֵרָה נוֹרָאָה שֶׁל בֵּן קָם בְּאָבִיו, וּבַת קָמָה בְּאִמָּהּ, יֶשְׁנָם אָכֵן מַצָּבִים כָּאֵלֶּה הַיּוֹם לָרֹב הֵן בָּנִים חֲצוּפִים וְהֵן בָּנוֹת חֲצוּפוֹת, אָמְנָם זֶה מִצַּד הַגְּזֵרָה שֶׁנִּגְזְרָה עָלֵינוּ. אוּלָם זֶה הֵפֶךְ הַטֶּבַע, שֶׁכֵּן מִצַּד הַטֶּבַע, הַבָּנוֹת יוֹתֵר יַצִּיבוֹת, שַׁמְרָנִיּוֹת, צַיְתָנִיּוֹת, הַבָּנִים מְסָרְכִים דַּרְכֵיהֶם סַרְבָנִים וּמַרְדָנִים הַרְבֵּה יוֹתֵר מֵהַבָּנוֹת.<p dir="rtl">
אֵיךְ אָמַר פַּעַם מַאן דְּהוּא בְּדֶרֶךְ מְלִיצָה, יֵשׁ לִי שִׁשָּׁה בָּנִים וְשֵׁשׁ בָּנוֹת, הַשִּׁשָּׁה בָּנִים "הוֹצִיאוּ לִי אֶת הָעֵינַיִם.. וְהַשֵּׁשׁ בָּנוֹת הֶחֱזִירוּ לִי אוֹתָן"..<p dir="rtl">
הֲיֵשׁ לְתָאֵר אֶת גֹּדֶל יַצִּיבוּתְכֶן וְעִקְבִיּוּתְכֶן הַמִּתְבַּטֵּאת בְּנִהוּל הַבַּיִת, כָּל יוֹם לִשְׁבֹּר אֶת הָרֹאשׁ מַה לְּבַשֵּׁל.. כָּל יוֹם לִדְאֹג לְאֹכֶל לִבְנֵי הַבַּיִת, אוֹתָהּ מְלָאכָה.. אוֹתָהּ פְּעֻלָּה.. בִּשּׁוּל וְשׁוּב בִּשּׁוּל.. טִגּוּן וְשׁוּב טִגּוּן, אֲפִיָּה וְשׁוּב אֲפִיָּה. וְכָךְ חוֹזֵר עַל עַצְמוֹ לְלֹא חֹפֶשׁ וַהֲפוּגָה.<p dir="rtl">
לִדְאֹג לְנִקְיוֹן הַבַּיִת, לִכְבִיסָה, לְסֵדֶר וְנִקָּיוֹן, שֶׁלְּכָל אֶחָד מִבְּנֵי הַבַּיִת יִהְיֶה אֶת הַנִּצְרָךְ לוֹ, חֶדֶר מְסֻדָּר, בְּגָדִים מְכֻבָּסִים, מִטּוֹת מְסֻדָּרוֹת, אוֹתוֹ גָּוֶן שֶׁל עֲבוֹדָה, שָׁנִים עַל שָׁנִים, שֶׁלִּכְאוֹרָה זוֹ עֲבוֹדָה מְשַׁעְמֶמֶת, חוֹזֶרֶת עַל עַצְמָהּ לְלֹא "תֹּכֶן" מְעַנְיֵן, שׁוֹנֶה, וּמְגֻוָּן, זֶהוּ הֲרֵי כֹּחַ עָצוּם שֶׁל עִקְבִיּוּת וְיַצִּיבוּת, וְנִכְלַל בְּזֶה כַּמּוּבָן גַּם נֶאֱמָנוּת שֶׁבֵּאַרְנוּהוּ לְעֵיל.<p dir="rtl">
וּבִכְלָל זֶה נֵחַנְתֶּן בְּכֹחַ לִהְיוֹת "יוֹשֶׁבֶת בַּיִת", וְלִפְעָמִים תְּקוּפָה אֲרֻכָּה לְלֹא יְצִיאָה לָרְחוֹב, וּכְגוֹן אַחֲרֵי לֵדָה, טִפּוּל בְּתִינוֹקוֹת, מְסֻגָּלוֹת אַתֶּן לִהְיוֹת נֶעֱצָרוֹת בְּבֵיתְכֶן "בְּמַעֲצַר בַּיִת" תְּקוּפוֹת, בְּנֶאֱמָנוּת בְּעִקְבִיּוּת, בְּיַצִּיבוּת, מִבְּלִי לִרְאוֹת אוֹר הַשֶּׁמֶשׁ. לְעֻמַּת הַבַּעַל שֶׁהוּא חַיָּב לִהְיוֹת "יַצְאָן" לָעֲבוֹדָה, לְבֵית כְּנֶסֶת, שִׂיחַת חֲבֵרִים, מִבְּלִי חֶשְׁבּוֹן לִבְנֵי הַבַּיִת, שֶׁכֵּן יֵשׁ לוֹ "שׁוֹמֶרֶת חִנָּם" בְּבֵיתוֹ.<p dir="rtl">
בְּכֹחֲכֶן לְוַתֵּר עַל יְצִיאוֹת, טִיּוּלִים, שְׂמָחוֹת, וְרַק לִשְׁמֹר בְּעִקְבִיּוּת עַל תַּפְקִידְכֶן בַּבַּיִת בְּשֵׁרוּת הַבַּעַל וְהַיְלָדִים, לְוַתֵּר לַבַּעַל שֶׁיֵּצֵא הוּא וְיִרְוַח לוֹ, לְוַתֵּר לַיְלָדִים שֶׁיֵּצְאוּ הֵמָּה וְיִרְוַח לָהֶם, וּבְטוּבְכֶן הָאַחֲרָאִי וְהָאִכְפַּתִּי לְהִשָּׁאֵר בִּמְקוֹמְכֶן עֲצוּרוֹת בַּבַּיִת וְלֵהָנוֹת בְּזֶה שֶׁהֵם נֶהֱנִים. לִשְׂמֹחַ בְּזֶה שֶׁהֵם שְׂמֵחִים.<p dir="rtl">
וְעוֹד נִסְפָּח תּוֹצָאָה מֵעִקְּבִיּוּתְכֶן וְיַצִּיבוּתְכֶן לִדְאֹג קֹדֶם לִבְנֵי הַבַּיִת וְאַחַר כָּךְ לְעַצְמְכֶן, אִם הָאֹכֶל לֹא מַסְפִּיק לְכָל בְּנֵי הַבַּיִת, הָאִשָּׁה זוֹ שֶׁתְּוַתֵּר עַל אֲרוּחָתָהּ לְמַעַן בַּעֲלָהּ וִילָדֶיהָ, אֹכֶל שֶׁיָּצָא בְּחֶלְקוֹ מְבֻשָּׁל וּבְחֶלְקוֹ נִקְדָּח וְשָׂרוּף, הָאִשָּׁה תִּסְתַּפֵּק בַּשָּׂרוּף וּבַתָּפֵל, וּלְבַעֲלָהּ וִילָדֶיהָ תְּחַלֵּק "שָׁלָל" - אֶת הָאֹכֶל הַטּוֹב וְהַטָּעִים.<p dir="rtl">
<b>4. רְגִישׁוּת וְרַחֲמָנוּת</b><p dir="rtl">
בְּטִבְעֲכֶן הִנְּכֶן רְגִישׁוֹת, חָשׁוֹת אֶת פְּגִיעַתְכֶן קָשָׁה וְעַד כְּדֵי שֶׁקָּשֶׁה לְפַיֶּסְכֶן לְרֹב עֲדִינוּתְכֶן, דִּמְעוֹתֵיכֶן מְצוּיוֹת בְּנָקֵל, לִבְּכֶן נִשְׁבָּר מַהֵר, וּכְשֵׁם שֶׁמְּמַהֲרוֹת אַתֶּן לְהִפָּגַע, כֵּן מְמַהֲרוֹת אַתֶּן לַחֲזֹר לְסֵדֶר הַיּוֹם מֵרֹב רַחְמָנוּתְכֶן, וְאַף שֶׁהַפֶּצַע שׁוֹתֵת דָּם בְּלִבְּכֶן, וְהַפְּגִיעָה עֲדַיִן קָשָׁה בְּנַפְשְׁכֶן, כּוֹפוֹת אַתֶּן אֶת טִבְעֲכֶן שֶׁלֹּא לְהַשְׁבִּית אֶת הַבַּיִת מִתִּפְקוּדוֹ, וּמַמְשִׁיכוֹת אַתֶּן בְּדֶמַע לְתַפְקֵד אֶת תַּפְקִידְכֶן בֶּאֱמוּנָה מֵרַחְמָנוּתְכֶן עַל בַּעֲלֵיכֶן וְיַלְדֵיכֶן.<p dir="rtl">
בְּשָׁמְעֲכֶן אֲסוֹנוֹת, לִבְּכֶן נִשְׁפָּךְ, עֵינֵיכֶן שׁוֹפְעוֹת דְּמָעוֹת, מְבַקְּשׁוֹת אַתֶּן רַחֲמִים לִישׁוּעָתָן שֶׁל הַנִּפְגָּעִים, יֵשׁ לָכֶן רְגִישׁוּת וְרַחֲמָנוּת עַל תְּלוּנָה שֶׁל כְּאֵב וְצַעַר שֶׁל אֶחָד מִיַּלְדֵיכֶן, לִשְׁמֹעַ לוֹ, לְהַאֲזִין לוֹ, לָחוּשׁ בְּצָרָתוֹ, לִהְיוֹת מֻטְרֶדֶת עַד שֶׁתִּפָּתֵר בְּעָיָתוֹ, וַאֲפִלּוּ כְּשֶׁהִיא שֶׁל מַה בְּכָךְ, וּבְכָךְ נוֹתְנוֹת אַתֶּן תְּחוּשַׁת נִחוּמִים וּבִטָּחוֹן לִבְנֵי בֵּיתְכֶן, שֶׁכֵּן יֵשׁ מִי שֶׁיִּשְׁמַע אֶת כְּאֵבָם וִינַחֲמֵם, וְכַנֶּאֱמָר בְּפָסוּק <span class="booklinks" onclick="sendBookLink(this)" onmouseover="setBookLinkTitle(this)">(ישעיה סו, יג)</span> "כְּאִישׁ אֲשֶׁר אִמּוֹ תְּנַחֲמֶנּוּ".<p dir="rtl">
<b>5. אֱמוּנָה וּתְמִימוּת</b><p dir="rtl">
אֱמוּנַתְכֶן בַּה' וּתְמִימוּתְכֶן עִמּוֹ, הִיא מֵהַמְפֻרְסָמוֹת, סְפֵקוֹת, קֻשְׁיוֹת, כִּמְעַט וְלֹא קַיָּמוֹת אֶצְלְכֶן, הָאֱמוּנָה בַּה' תְּקוּעָה בְּלִבּוֹתֵיכֶן בְּשָׁרָשִׁים עֲמֻקִּים עָמֹק עָמֹק בְּתוֹךְ הַלֵּב.<p dir="rtl">
וּכְבָר הֵעִיד הַגָּאוֹן יַעֲבֵ"ץ, שֶׁעֵינָיו רָאוּ, שֶׁבִּסְפָרַד שֶׁהִתְנוּ אֶת הַגֵּרוּשׁ וְהַמָּוֶת עַל הַיְּהוּדִים בְּאִם לֹא יָמִירוּ דָּתָם, הַנָּשִׁים הֵמָּה שֶׁמָּסְרוּ נַפְשָׁם לָמוּת מִיָּד לְלֹא הִסּוּס.<p dir="rtl">
וּכְבָר גִּלּוּ לָנוּ חֲזַ"ל שֶׁהַנָּשִׁים לֹא חָטְאוּ בָּעֵגֶל, וּמֵעַצְמָם נָטְלוּ בַּעֲלֵיהֶן אֶת הַזָּהָב לָעֵגֶל, כַּמּוּבָא בְּדִבְרֵי הָאֲרִיזַ"ל וּבְרַבֵּנוּ "בַּחְיֵי" פָּרָשַׁת וַיַּקְהֵל וְעוֹד, וְכַנִּרְאֶה שֶׁגַּם לֹא פָּגְמוּ אֱמוּנָתָן בְּחֵטְא "הַמְרַגְּלִים" וְהָרְאָיָה מִבְּנוֹת צְלָפְחָד.<p dir="rtl">
הַנָּשִׁים לֹא בָּגְדוּ בֵּאלֹקִים גַּם בְּמַצַּב הַנִּסָּיוֹן הַקָּשֶׁה בּוֹ עָמְדוּ יִשְׂרָאֵל בְּשָׁעָה שֶׁרָאוּ שֶׁלֹּא יָרַד מֹשֶׁה מִן הָהָר וְנִדְמָה לָהֶם דְּמוּת מִטָּתוֹ נִשֵּׂאת בָּאֲוִיר כְּלוֹמַר מֵת מֹשֶׁה, וּבְשֶׁל כָּךְ עָשׂוּ עֵגֶל מִתּוֹךְ דְּאָגָה מַה יְהֵא עִמָּהֶם בַּמִּדְבָּר, מִי יַאֲכִילֵם וְיִדְאַג לְכָל צָרְכֵיהֶם, לְעֻמָּתָם הַנָּשִׁים נִשְׁאֲרוּ נֶאֱמָנוֹת לַה' וְכֵן כְּשֶׁנָּפְלוּ יִשְׂרָאֵל מֵאֱמוּנָתָם בְּחֵטְא הַמְרַגְּלִים, הַנָּשִׁים לֹא הִשְׁתַּתְּפוּ אִתָּם, וְלֹא נִכְלְלוּ בַּגְּזֵרָה לָמוּת בַּמִּדְבָּר וּכְמוֹ שֶׁנִּכְנְסוּ בְּנוֹת צְלָפְחָד לְאֶרֶץ יִשְׂרָאֵל, וְכָךְ מוּבָא בְּרַשִּׁ"י <span class="booklinks" onclick="sendBookLink(this)" onmouseover="setBookLinkTitle(this)">(במדבר כו, סד)</span> עַל הַפָּסוּק: "וּבְאֵלֶּה לֹא הָיָה אִישׁ.." אֲבָל עַל הַנָּשִׁים לֹא נִגְזְרָה גְּזֵרַת הַמְרַגְּלִים, הָאֲנָשִׁים אוֹמְרִים: "נִתְּנָה רֹאשׁ וְנָשׁוּבָה מִצְרַיְמָה" וְהַנָּשִׁים אוֹמְרוֹת: "תְּנָה לָנוּ אֲחֻזָּה", ע"כ רַשִּׁ"י, הֲרֵי שֶׁבְּנִסְיוֹן הָאֱמוּנָה וְהַבִּטָּחוֹן בַּה' הַגָּדוֹל שֶׁנָּפְלוּ בּוֹ הַגְּבָרִים וְלֹא הֶאֱמִינוּ בִּיכֹלֶת כְּנִיסָתָם לָאָרֶץ מִפְּנֵי הָאֻמּוֹת הַחֲזָקוֹת שֶׁהָיוּ שָׁם. לְעֻמָּתָם הַנָּשִׁים לֹא נָפְלוּ בֶּאֱמוּנָתָם וְלָכֵן לֹא מֵתוּ וְזָכוּ לְהִכָּנֵס לְאֶרֶץ יִשְׂרָאֵל.<p dir="rtl">
גִּלּוּ לָנוּ חֲזַ"ל גַּבֵּי אַבְרָהָם אָבִינוּ שֶׁאָמַר לוֹ ה' <span class="booklinks" onclick="sendBookLink(this)" onmouseover="setBookLinkTitle(this)">(בראשית כא, יב)</span>: כָּל אֲשֶׁר תֹּאמַר אֵלֶיךָ שָׂרָה שְׁמַע בְּקוֹלָהּ, אוֹמֵר שָׁם רַשִּׁ"י: לָמַדְנוּ שֶׁהָיָה אַבְרָהָם טָפֵל לְשָׂרָה בִּנְבִיאוּת. כַּאֲשֶׁר הָאִשָּׁה מְנַצֶּלֶת אֶת כֹּחוֹת הָאֱמוּנָה וְהַתְּמִימוּת שֶׁבָּהּ, מַגִּיעָה הִיא לִדְרָגוֹת גְּבוֹהוֹת בַּעֲבוֹדַת ה', וְכַיָּדוּעַ שֶׁהַנְּבִיאוּת עִקָּרָהּ בִּדְבֵקוּת בַּה' וּבְנֶאֱמָנוּת וּבִתְמִימוּת אִתּוֹ, וּלְזֶה זָכְתָה שָׂרָה יוֹתֵר מֵאַבְרָהָם, וְלֹא עוֹד שֶׁהָיָה טָפֵל לָהּ, אֵצֶל הָאִשָּׁה הָאֱמוּנָה וְהַתְּמִימוּת הֵמָּה תְּקוּעִים בְּלִבָּהּ לְלֹא עוֹרְרִין, לְלֹא חֲקִירוֹת וּפִילוֹסוֹפְיָה, בִּפְשִׁיטוּת וּבְיַשְׁרוּת לְלֹא סְטִיּוֹת כְּלָל.<p dir="rtl">
וּרְאִי אֶת אֱמוּנָתָהּ שֶׁל שָׂרָה כְּשֶׁבָּא הַמַּלְאָךְ וּבִשֵּׂר לְאַבְרָהָם שֶׁשָּׂרָה אִשְׁתּוֹ תֵּלֵד, נִתְבּוֹנֵן, כַּמָּה מוּזָרָה הָיְתָה בְּשׂוֹרָה זוֹ, שֶׁתֵּלֵד בֵּן לְתִשְׁעִים שָׁנָה, וְעוֹד הֲרֵי חָדַל לִהְיוֹת לְשָׂרָה אֹרַח כַּנָּשִׁים, וְעוֹד אַבְרָהָם בֶּן מֵאָה שָׁנָה, וְשָׂרָה בְּשָׁמְעָהּ בְּשׂוֹרָה מוּזָרָה זוֹ צָחֲקָה בְּקִרְבָּהּ, רַק בְּלִבָּהּ לֹא בְּפִיהָ וּבְוַדַּאי לֹא חָלִילָה צְחוֹק פָּרוּעַ, וְתָבַע הַקָּדוֹשׁ בָּרוּךְ הוּא אוֹתָהּ עַל כָּךְ: "לָמָּה זֶה צָחֲקָה שָׂרָה", מִכָּאן נָבִין גֹּדֶל אֱמוּנָתָהּ בַּה', אִם נִתְבְּעָה בִּצְחוֹק פְּנִימִי לְרֶגַע עַל בְּשׂוֹרָה מוּזָרָה שֶׁכָּזוֹ, שֶׁכָּל אַחַת בְּוַדַּאי הָיְתָה צוֹחֶקֶת מִבְּשׂוֹרָה כָּזוֹ, מִכָּאן נָבִין גֹּדֶל מַעֲלָתָה שֶׁל שָׂרָה.<p dir="rtl">
רוֹאִים אָנוּ בִּכְנָסִים, בְּהַרְצָאוֹת, מִי אֵלּוּ שֶׁמְּמַלְּאוֹת אוּלַמּוֹת, הֲלֹא הֵמָּה הַנָּשִׁים, מִי הֵמָּה שֶׁמִּתְרַגְּשׁוֹת עַד כְּדֵי דְּמָעוֹת, הֲלֹא הֵמָּה הַנָּשִׁים. וּמִי יְשַׁעֵר וִיתָאֵר אֶת גֹּדֶל הָאֱמוּנָה שֶׁבָּכֶן הַמִּתְבַּטֵּאת בְּדִקְדּוּק, וּבְאַחֲרָיוּת וּבְיִרְאַת ה' בְּמִצְווֹת הַשַּׁיָּכוֹת לָאִשָּׁה בְּטָהֳרָה - הַמּוֹכִיחַ הַגָּדוֹל עַל אֱמוּנָה בַּיְדִיעָה שֶׁעֵינֵי ה' מְשׁוֹטְטוֹת וְאֵין נִסְתָּר מִנֶּגֶד עֵינָיו.<p dir="rtl">
הִתְלַהֲבוּתְכֶן מִמִּצְווֹת הַשַּׁיָּכוֹת עוֹד לָכֶן כְּמִצְוַת הַדְלָקַת הַנֵּר, וּמִצְוַת הַפְרָשַׁת חַלָּה, הִנָּהּ הֲלֹא לְשֵׁם דָּבָר.<p dir="rtl">
<b>6. בַּיְשָׁנוּת וּצְנִיעוּת</b><p dir="rtl">
הָאִשָּׁה בְּטִבְעָהּ בַּיְשָׁנִית וּצְנוּעָה, (מַה שֶּׁלְּצַעֲרֵנוּ רוֹאִים אָנוּ חֲצוּפוֹת וּפְרוּצוֹת זֶהוּ הֵפֶךְ טִבְעָן. אֵלּוּ הָפְכוּ טִבְעָן לְרַע, אוֹ מִסִּבַּת הַחֶבְרָה הָרָעָה בָּהּ הֵן נִמְצָאוֹת, אוֹ מִסִּבָּה שֶׁכָּךְ חֻנְּכוּ מֵהַהוֹרִים לִלְבֹּשׁ בִּפְרִיצוּת וּמֵעוֹלָם לֹא טָעֲמוּ אֶת תְּחוּשַׁת הַצְּנִיעוּת וְהַבַּיְשָׁנוּת, וְהָעֻבְדָּא שֶׁגַּם אֵלּוּ הָרְחוֹקוֹת, כַּאֲשֶׁר בָּאוֹת הֵמָּה לְהַרְצָאוֹת, לִמְקוֹמוֹת שֶׁל קְדֻשָּׁה, מִיָּד מְכַסּוֹת עַצְמָן וּבוֹשׁוֹת לִהְיוֹת כְּמוֹת שֶׁהֵן).<p dir="rtl">
בַּת שֶׁחֻנְּכָה בְּבַיִת עִם עֲרָכִים - עֶרְכֵי הַיַּהֲדוּת וְהַצְּנִיעוּת כָּרָאוּי, תִּתְבַּיֵּשׁ לְדַבֵּר בִּפְנֵי גְּבָרִים, תִּתְבַּיֵּשׁ לְהִכָּנֵס לְשִׂיחָתָן שֶׁל אֲחֵרִים, תִּתְבַּיֵּשׁ לְגַלּוֹת מִבְּשָׂרָהּ הַמְכֻסֶּה, זֶהוּ אֹפִי וּתְכוּנָה שֶׁכָּךְ נִבְרֵאת בּוֹ הָאִשָּׁה, וּכְמוֹ שֶׁאָמְרוּ חֲזַ"ל שֶׁלָּכֵן נִבְרֵאת הָאִשָּׁה מִן הַצֶּלַע, מָקוֹם מְכֻסֶּה, כְּדֵי שֶׁתְּהֵא צְנוּעָה בְּטִבְעָהּ.<p dir="rtl">
עַזּוּת, חֻצְפָּה, בִּגְדֵי פְּרִיצוּת אֵלּוּ הֵן הֵפֶךְ טִבְעָהּ שֶׁל הָאִשָּׁה.<p dir="rtl">
<b>7. קַלָּה לְהִתְפַּתּוֹת וַחֲזָקָה לְפַתּוֹת</b><p dir="rtl">
חֲזַ"ל אוֹמְרִים: "דַּעְתָּן שֶׁל נָשִׁים קַלָּה", קַל לְאִשָּׁה לְהִתְפַּתּוֹת, וּבְהֶחְלֵט תְּכוּנָה זוֹ יְכוֹלָה לִהְיוֹת מְנֻצֶּלֶת לְכִוּוּן חִיּוּבִי כַּאֲשֶׁר הַפִּתָּיוֹן הוּא לִדְבָרִים שֶׁבִּקְדֻשָּׁה, וּכְגוֹן לְהֵרָתֵם לִפְעֻלּוֹת צְדָקָה, חֶסֶד, תְּפִלּוֹת, תְּהִלִּים, וּבִכְלָל אַף לְשַׁנּוֹת דֶּרֶךְ, קַל יוֹתֵר לְשַׁכְנֵעַ אִשָּׁה לִתְשׁוּבָה וּלְאֹרַח חַיִּים שֶׁל שְׁמִירַת מִצְווֹת.<p dir="rtl">
וּכְמוֹ כֵן נוֹחָה לְפַתּוֹת, כֹּחַ הַהַשְׁפָּעָה שֶׁל הָאִשָּׁה הוּא חָזָק מְאֹד, כְּשֶׁאִשָּׁה חֲזָקָה וּמְשֻׁכְנַעַת בְּהַשְׁקָפָתָהּ, לֹא תִּשְׁקֹט וְלֹא תָּנוּחַ עַד שֶׁתַּהֲפֹךְ אֶת בֵּיתָהּ לְכִוּוּן רְצוֹנָהּ הַהַשְׁקָפָתִי, תְּפַתֶּה וּתְשַׁכְנֵעַ אֶת בַּעֲלָהּ וִילָדֶיהָ לֵילֵךְ בְּדַרְכָּהּ, וּתְכוּנָה זוֹ כַּאֲשֶׁר תְּנַצְּלָהּ לַכִּוּוּן הַחִיּוּבִי אֵין מַעֲלָה גְּדוֹלָה מִזּוֹ.<p dir="rtl">
<b>8. קַנָּאוּת</b><p dir="rtl">
הָאִשָּׁה בְּטִבְעָהּ קַנָּאִית לִדְבַר ה', לֹא יְכוֹלָה לִסְבֹּל עִוּוּת, עִקּוּם, סְטִיָּה אֵצֶל בַּעֲלָהּ וִילָדֶיהָ בַּעֲבוֹדַת ה'.<p dir="rtl">
(אָמְנָם עָלֶיהָ לִהְיוֹת מֻדְרֶכֶת בְּאֵיזֶה אֹפֶן לִנְהֹג בְּקַנָּאוּתָה, כִּי אִם לֹא תְּהֵא מֻדְרֶכֶת לִנְהֹג בַּכִּוּוּן הַנָּכוֹן וְהַמּוֹעִיל, יְכוֹלָה הִיא לַעֲשׂוֹת טָעֻיּוֹת הַרְסָנִיּוֹת עִם כָּל כַּוָּנָתָהּ הַטּוֹבָה, אוּלָם אֵין זֶה נוֹשְׂאֵנוּ עַתָּה וּנְדַבֵּר עָלָיו לְהַלָּן).<p dir="rtl">
קָשֶׁה לָאִשָּׁה לְהַבְלִיג בִּרְאוֹתָהּ אֶת בְּנָהּ וּבִתָּהּ חוֹרְגִים מֵהַדֶּרֶךְ בָּהּ חֻנְּכוּ, וִיכוֹלָה אַף לְהִתְאַכְזֵר עֲלֵיהֶם בְּאִם לֹא יְיַשְּׁרוּ דַּרְכָּם.<p dir="rtl">
וּכְמוֹ שֶׁרָאִינוּ גַּבֵּי שָׂרָה שֶׁצִּוְּתָה לְאַבְרָהָם לְגָרֵשׁ אֶת יִשְׁמָעֵאל, וּכְמוֹ שֶׁמָּצִינוּ גַּבֵּי רִבְקָה, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(בראשית כה, כח)</span> "וַיֶּאֱהַב יִצְחָק אֶת עֵשָׂו.. וְרִבְקָה אֹהֶבֶת אֶת יַעֲקֹב", בְּוַדַּאי שֶׁגַּם יִצְחָק אָהַב אֶת יַעֲקֹב הַצַּדִּיק, זֶהוּ פָּשׁוּט וְלֹא הֻצְרְכָה הַתּוֹרָה לְכָתְבוֹ, אֶלָּא מְגַלָּה לָנוּ הַתּוֹרָה שֶׁיִּצְחָק אָהַב גַּם אֶת עֵשָׁו, יָכֹל יִצְחָק לְהַבְלִיג וְלֶאֱהֹב לְעֵשָׂו עַל מְנָת לְקָרְבוֹ, אוּלָם רִבְקָה אָהֲבָה רַק אֶת יַעֲקֹב וְלֹא יָכְלָה לְהַבְלִיג בְּנַפְשָׁהּ עַל הִתְנַהֲגוּת עֵשָׂו הָרָשָׁע, וְהָרְגָשׁוֹת הַטִּבְעִיּוֹת שֶׁל אֵם לְבֵן נִטְּלוּ מִמֶּנָּה כְּלַפֵּי עֵשָׂו בְּנָהּ בְּקַנָּאוּתָה עַל דְּרָכָיו הַמְקֻלְקָלִים.<p dir="rtl">
וְרוֹאִים זֹאת שֶׁבְּרֹב הַמִּקְרִים שֶׁל הַבְּעָיוֹת "נְשִׁירָה", מִבָּנִים וּבָנוֹת שֶׁנָּשְׁרוּ הָאִמָּא הִיא זוֹ שֶׁנּוֹהֶגֶת בְּיָד קָשָׁה, חַסְרַת אִפּוּק, וְדוֹרֶשֶׁת תּוֹצָאוֹת מִיָּדִיוֹת לְלֹא פְּשָׁרוֹת. כְּשֶׁתְּנַתֵּב הָאִשָּׁה תְּכוּנָה זוֹ לַכִּוּוּן הַחִיּוּבִי וּבָאֹפֶן הַנָּכוֹן עַל פִּי דַּעַת תּוֹרָה, הֲרֵי שֶׁזּוֹ מַעֲלָה נִפְלָאָה, לְקַנֹּאת לַה', לְהִתְעַקֵּשׁ עַל שְׁמִירַת הַתּוֹרָה וְהַקְּדֻשָּׁה בַּבַּיִת, וּכְבָר בֵּאֲרָה לָנוּ הַתּוֹרָה מַעֲלַת פִּניְחָס שֶׁקִּנֵּא לַה' וְהִצִּיל בְּכָךְ אֶת כָּל יִשְׂרָאֵל מֵהַמַּגֵּפָה.<p dir="rtl">
<b>9. חוֹמָה, שִׂמְחָה, בְּרָכָה, תּוֹרָה</b><p dir="rtl">
אָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(יבמות סב, ע"ב)</span>: הַשָּׁרוּי בְּלֹא אִשָּׁה שָׁרוּי בְּלֹא חוֹמָה, בְּלֹא שִׂמְחָה, בְּלֹא בְּרָכָה, בְּלֹא תּוֹרָה.<p dir="rtl">
נָשִׁים יְקָרוֹת, הַבִּיטוּ וּרְאוּ יַקְרוּתְכֶן וּמַעֲלוֹתֵיכֶן שֶׁגִּלּוּ אוֹתָן בָּכֶן חַכְמֵי יִשְׂרָאֵל הַקַּדְמוֹנִים - חַכְמֵי הַתַּלְמוּד. חַכְמֵי הַתַּלְמוּד שֶׁהֵמָּה חַכְמֵי הַנֶּפֶשׁ וּבַעֲלֵי רוּחַ הַקֹּדֶשׁ אֲמִתִּיִּים רָאוּ בָּכֶן כֹּחַ וּמַעֲלָה לִהְיוֹת לָאִישׁ לְחוֹמָה (לִשְׁמִירָה), לְשִׂמְחָה, לִבְרָכָה, וּלְתוֹרָה, וְלֹא עוֹד אֶלָּא שֶׁמַּכְרִיזִים הֵמָּה שֶׁמִּבִּלְעֲדֵיכֶן לֹא יְהֵא לָאִישׁ לֹא תּוֹרָה לֹא שִׂמְחָה, לֹא בְּרָכָה וְלֹא חוֹמָה.<p dir="rtl">
וְשִׂימוּ לִבְּכֶן עַל מַעֲלוֹת נִפְלָאוֹת אֵלּוּ שֶׁבְּכֹחֲכֶן לָתֵת שֶׁנְּבָאֲרָן אַחַת לְאַחַת.<p dir="rtl">
<b>10. שִׂמְחָה - מִכֹּחַ הָאִשָּׁה הַנִּמְשָׁךְ לְבַעֲלָהּ</b><p dir="rtl">
"שִׂמְחָה" הֲלֹא הִיא מִדָּה יְסוֹדִית בְּחַיֵּי הָאָדָם, הֵן לְחַיֵּי הַחֹמֶר שֶׁלּוֹ, וּבְוַדַּאי לְחַיֵּי הָרוּחָנִיּוּת שֶׁלּוֹ, מִבְּלִי שִׂמְחָה הָאָדָם נְטוּל כֹּחַ, עֵרָנוּת, מַעַשׂ, חֵשֶׁק, שְׁאִיפָה, לְלֹא שִׂמְחָה הַכֹּל מֻשְׁבָּת אֵצֶל הָאָדָם.<p dir="rtl">
אוּלָם כְּשֶׁבְּבֵיתוֹ אִשָּׁה טוֹבָה וּמַשְׂכֶּלֶת, כָּל הַכֹּחוֹת הַטְּמוּנִים בּוֹ נִנְסָכִים בּוֹ בְּעֹז, וּמוֹצִיא הוּא מֵהַכֹּחַ אֶל הַפֹּעַל אֶת שְׁאִיפוֹתָיו וְכִשּׁוּרָיו.<p dir="rtl">
הָאִשָּׁה הַמַּשְׂכֶּלֶת מְשַׂמַּחַת אֶת בַּעֲלָהּ שִׂמְחַת הַלֵּב בֵּין כְּשֶׁהוּא עִמָּהּ בַּבַּיִת בֵּין כְּשֶׁהוּא בַּחוּץ, רֹאשׁוֹ וּמַעְיָנָיו בְּעֶזְרָתוֹ בַּחַיִּים, מִמֶּנָּה שׁוֹאֵב הוּא שִׂמְחָה, רָצוֹן בַּחַיִּים, סִפּוּק בַּחַיִּים, וְכָל עֲבוֹדַת ה' שֶׁלּוֹ בְּשִׂמְחָה.<p dir="rtl">
מִי כְּמוֹ הָאִשָּׁה יוֹדַעַת לְנַחֵם מִצַּעַר לְעוֹדֵד מִיָּגוֹן. וְכַנֶּאֱמָר גַּבֵּי יִצְחָק שֶׁנָּשָׂא לְרִבְקָה <span class="booklinks" onclick="sendBookLink(this)" onmouseover="setBookLinkTitle(this)">(בראשית כד, סז)</span>: "וַיְבִאֶהָ יִצְחָק הָאֹהֱלָה שָׂרָה אִמּוֹ.. וַיִּנָּחֵם יִצְחָק אַחֲרֵי אִמּוֹ"<p dir="rtl">
<b>11. בְּרָכָה - מִכֹּחַ הָאִשָּׁה הַנִּמְשָׁךְ לְבַעֲלָהּ</b><p dir="rtl">
יָדוּעַ שֶׁעִקַּר קִיּוּמֵנוּ כְּעַם יְהוּדִי לֹא תָּלוּי בַּכַּמּוּת, אֶלָּא בָּאֵיכוּת. אֵיכוּת אֲפִלּוּ מְעוּטָה אוּלָם מְבֹרֶכֶת, שָׁוָה הִיא לְאֵין שִׁעוּר מִכַּמּוּת גְּדוֹלָה שֶׁאֵין בָּהּ בְּרָכָה.<p dir="rtl">
הַבְּרָכָה הִיא מֻשָּׂג רוּחָנִי נֶעְלָם, לֹא נִסְפָּר, לֹא מוּבָן בְּשֵׂכֶל אֱנוֹשִׁי, הַבְּרָכָה הִיא יַד ה' מֵעַל הַטֶּבַע הַשּׁוֹפֵךְ בִּרְכָתוֹ בְּכִיסוֹ שֶׁל הַיְּהוּדִי, "כַּד הַקֶּמַח לֹא כָלָתָה", מִבְּלִי לְהָבִין הֵיאַךְ.<p dir="rtl">
גִּלּוּ לָנוּ חֲזַ"ל שֶׁהַבְּרָכָה שׁוֹרָה אֵצֶל זֶה שֶׁיֵּשׁ לוֹ אִשָּׁה טוֹבָה, עִמָּהּ רוֹאֶה בְּרָכָה וְהַצְלָחָה לְמַעְלָה מִגֶּדֶר הַטֶּבַע, וְאִם מְכַבְּדָהּ כָּרָאוּי בֶּאֱמֶת, זוֹכֶה אַף לְעֹשֶׁר, וּכְמוֹ שֶׁאָמְרוּ חֲזַ"ל: "אוֹקִירוּ לִנְשַׁיְיכוּ כִּי הֵיכֵי דְּתִתְעַתְּרוּ" - כַּבְּדוּ לִנְשׁוֹתֵיכֶם כְּדֵי שֶׁתִּתְעַשְּׁרוּ. הָאִשָּׁה הַמַּשְׂכֶּלֶת מַשְׁלִימָה לְבַעֲלָהּ בְּמִדַּת - מָה אֶת כָּל הַחֶסְרוֹנוֹת, מְגַמֶּדֶת אוֹתָם, מַקְטִינָה אֶת נֶפַח הַדִּמְיוֹנוֹת וְהַדְּאָגוֹת, כְּשֶׁהַבַּעַל רוֹאֶה בְּבֵיתוֹ אִשָּׁה מַשְׂכֶּלֶת בְּשַׁלְוָה, וּבְרֹגַע, בְּבִטָּחוֹן וּבִמְאוֹר פָּנִים, אֵין כָּמוֹהוּ לְגָרֵשׁ מִמֶּנּוּ אֶת כָּל אוֹיְבֵי הַשִּׂמְחָה וְהַדְּאָגָה.<p dir="rtl">
<b>12. חוֹמָה - כֹּחַ הָאִשָּׁה הַנִּמְשָׁךְ לְבַעֲלָהּ</b><p dir="rtl">
כְּשֶׁאִשְׁתּוֹ שֶׁל אָדָם הִיא לְנֶגְדּוֹ חָשׁ הוּא בָּהּ כְּחוֹמָה בְּצוּרָה לְהָגֵן עָלָיו, חָשׁ הוּא מַחֲסֶה וּמִבְצָר בְּתוֹךְ בֵּיתוֹ - "בֵּיתִי הוּא מִבְצָרִי". רוֹאֶה בָּהּ עָצְמָה וְכֹחַ - לְלֹא תַּחֲלִיף - שֶׁל שׁוֹמֶרֶת, מְגִנָּה, כֹּחַ הַמּוּכָן לְקַבֵּל עָלָיו אַחֲרָיוּת שֶׁלֹּא תִּפְגַּע בּוֹ הָרָעָה. וְאַף מַבְטִיחָה עָתִיד טוֹב.<p dir="rtl">
וּכְמוֹ שֶׁסִּפְּרוּ לָנוּ חֲזַ"ל עַל אִשְׁתּוֹ שֶׁל אוֹן בֶּן פֶּלֶת שֶׁהִצִּילַתּוּ מִבְּלִיעַת הָאֲדָמָה עִם קֹרַח וַעֲדָתוֹ, עָמְדָה כְּחוֹמָה בְּפֶתַח בֵּיתָהּ לְבִלְתִּי יִכָּנְסוּ אַנְשֵׁי קֹרַח לִסְחֹף אֶת בַּעֲלָהּ לְמַחְלֻקְתָּם וְהִצִּילַתּוּ. זֶהוּ טִבְעָהּ שֶׁל הָאִשָּׁה לִהְיוֹת נֶאֱמָנָה לָקַחַת עָלֶיהָ אֶת הַקָּשֶׁה בְּיוֹתֵר עַל מְנָת לְהַצִּיל אֶת בַּעֲלָהּ.<p dir="rtl">
לְגַבֵּי יִצְחָק אָבִינוּ כְּשֶׁנָּשָׂא אֶת רִבְקָה אִמֵּנוּ, נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(בראשית כד, סז)</span>: "וַיְבִאֶהָ יִצְחָק הָאֹהֱלָה שָׂרָה אִמּוֹ, וַיִּקַּח אֶת רִבְקָה וַתְּהִי לוֹ לְאִשָּׁה, וַיֶּאֱהָבֶהָ, וַיִּנָּחֵם יִצְחָק אַחֲרֵי אִמּוֹ".<p dir="rtl">
יֵשׁ יוֹתֵר טוֹב מֵאַבָּא וְאִמָּא, יֵשׁ תַּחֲלִיף לְאַבָּא וְאִמָּא, בְּמִי חָשׁ הַיֶּלֶד בָּטוּחַ שָׁמוּר, חָזָק, שָׂמֵחַ אִם לֹא בְּאָבִיו וּבְאִמּוֹ הַמְעוֹדְדִים הַמְרַחֲמִים, הַדּוֹאֲגִים, הַמִּתְפַּלְּלִים, יֵשׁ יוֹתֵר מֵאַבָּא וְאִמָּא הָעוֹמְדִים בִּפְנֵי כֹּל עַל מְנָת לִמְסֹר נַפְשָׁם עַל בְּנָם, וְעִם כָּל זֶה אוֹמֶרֶת לָנוּ הַתּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(בראשית ב, כד)</span> "עַל כֵּן יַעֲזָב אִישׁ אֶת אָבִיו וְאֶת אִמּוֹ וְדָבַק בְּאִשְׁתּוֹ".<p dir="rtl">
נִתְבּוֹנֵן, פָּסוּק זֶה הוּא גְּזֵרָה? עֹנֶשׁ? בְּוַדַּאי לֹא, אֶלָּא הוּא הַצָּעָה טוֹבָה לְטוֹבַת הָאָדָם, וְכָךְ אוֹמֶרֶת לוֹ הַתּוֹרָה:<p dir="rtl">
עַד עַכְשָׁו הָיִיתָ חָשׁ שָׁמוּר, בָּטוּחַ, חָזָק, שָׂמֵחַ, עִם אָבִיךָ וְאִמְּךָ, עַד עַתָּה חַשְׁתָּ אֶת אוֹתָם כְּחִיּוּנִיִּים לְנַפְשְׁךָ, וְחַשְׁתָּ שֶׁבִּלְעֲדֵיהֶם אַתָּה מֻפְקָר, נָטוּשׁ, יָתוֹם, וּבְכֵן דַּע לְךָ, מִיּוֹם שֶׁנָּשָׂאתָ אֶת אִשְׁתְּךָ, תָּחוּשׁ בָּהּ אֶת חִיּוּנִיּוּת חַיֶּיךָ, תִּרְאֶה בָּהּ אֶת כֹּחֲךָ, שִׂמְחָתְךָ, בִּטְחוֹנְךָ, הַמַּחֲסֶה וְהָעֹז וְהַמִּבְצָר שֶׁלְּךָ. וְאַף שֶׁאָבִיךָ וְאִמְּךָ עֲדַיִן בַּחַיִּים - יַעֲזֹב אִישׁ אֶת אָבִיו וְאֶת אִמּוֹ וְדָבַק בְּאִשְׁתּוֹ, בְּאִשְׁתְּךָ תִּרְאֶה הַכֹּל הַכֹּל, הִיא תַּשְׁלִים לְךָ אֶת הֶחָסֵר, וְאַף יִתְוַסֵּף לְךָ עַל יָדָהּ יוֹתֵר מֵהוֹרֶיךָ, מֵעַתָּה רַק אִתָּהּ תַּצְלִיחַ בְּחַיֶּיךָ וּבְכָל מַעֲשֵׂה יָדֶיךָ בָּרוּחָנִי וּבַגַּשְׁמִי.<p dir="rtl">
וּבְכֵן תִּתְבּוֹנֵן הָאִשָּׁה, אֵיזֶה כֹּחוֹת רָאוּ בָּהּ חֲזַ"ל וּבְמֵילָא תָּבִין אֵיזֶה תַּפְקִידִים מְכֻבָּדִים וְנַעֲלִים מֻטָּלִים עָלֶיהָ לְהַתְאִים עַצְמָהּ לְכֹחוֹתֶיהָ לְהוֹצִיאָם לַפֹּעַל וּלְנַצְּלָם כָּרָאוּי, מִתּוֹךְ תְּחוּשָׁה שֶׁל יַקְרוּת וּמְכֻבָּדוּת.<p dir="rtl">
<b>13. מַצִּילָתְנוּ מִן הַחֵטְא</b><p dir="rtl">
וּמַה יֵּשׁ לָנוּ לוֹמַר בְּיוֹתֵר עַל כָּךְ שֶׁמַּצִּילוֹת הַנָּשִׁים אֶת בַּעֲלֵיהֶן מִן הַחֵטְא, הֲיֵשׁ חוֹמָה בְּצוּרָה לָאָדָם יוֹתֵר מִכָּךְ וּבִפְרָט בְּיָמֵינוּ.<p dir="rtl">
וּבִרְצוֹנִי לְסַפֵּר לָכֶם סִפּוּר שֶׁיְּשַׁקֵּף אֶת הַמַּצִּילוֹת אוֹתָנוּ מִן הַחֵטְא בְּיָמֵינוּ.<p dir="rtl">
בָּא אֵלַי זוּג מִבְּאֵר שֶׁבַע, זוּג חִלּוֹנִי שֶׁעוֹמְדִים לְהִתְחַתֵּן, הִתְפַּלֵּאתִי מַדּוּעַ בָּאוּ לִי זוּג חִלּוֹנִים, עִם כָּל זֶה שָׁאַלְתִּי אֶת הַבָּחוּר מָה רְצוֹנְכֶם, הֵשִׁיב לִי: קָבַעְנוּ חֲתֻנָּה לְעוֹד חֹדֶשׁ וְהַבַּחוּרָה רוֹצָה לְבַטֵּל, בָּאתִי שֶׁהָרַב יְשַׁכְנְעָהּ שֶׁתַּסְכִּים לַחֲתֻנָּה, שָׁאַלְתִּי אוֹתָהּ: מַדּוּעַ בִּרְצוֹנֵךְ לְבַטֵּל? הֵשִׁיבָה לִי, הַבָּחוּר גּוֹלֵשׁ בָּאִינְטֶרְנֶט וַאֲנִי בְּשֶׁל כָּךְ לֹא מוּכָנָה לְהִתְחַתֵּן אִתּוֹ.. שָׁאַלְתִּי אוֹתָהּ, אַתְּ הֲרֵי לֹא דָּתִיָּה, נִרְאֶה שֶׁאַתְּ חִלּוֹנִית, הַחִלּוֹנִים לֹא אִכְפַּת לָהֶם מִלִּרְאוֹת אִינְטֶרְנֶט, הֵשִׁיבָה לִי: אֵינֶנִּי מְבִינָה אֶת הָרַב, אוֹ שֶׁהוּא מִתְחַתֵּן וְקָשׁוּר אִתִּי, אוֹ שֶׁהוּא קָשׁוּר לַתְּמוּנוֹת שֶׁבָּאִינְטֶרְנֶט..<p dir="rtl">
אִשָּׁה מַצִּילָה אֶת בַּעֲלָהּ מִן הַחֵטְא, אֲפִלּוּ לְזֶה שֶׁקָּשׁוּר לַחֵטְא, עַל אַחַת כַּמָּה וְכַמָּה לְבַעַל כָּשֵׁר שֶׁחָפֵץ בִּקְדֻשָּׁה וּבְטָהֳרָה, בְּוַדַּאי שֶׁלְּלֹא סָפֵק אִשְׁתּוֹ מְשַׁמַּרְתּוֹ. וּכְמוֹ שֶׁאָמְרוּ חז"ל: "אֵינוֹ דּוֹמֶה מִי שֶׁיֵּשׁ לוֹ פַּת בְּסַלּוֹ לְמִי שֶׁאֵין לוֹ".<p dir="rtl">
<b>14. מְגַדֶּלֶת בָּנִים לְתַלְמוּד תּוֹרָה</b><p dir="rtl">
 אֵיזוֹ זְכוּת נָפְלָה בְּחֶלְקֵךְ אִשָּׁה יְקָרָה לְגַדֵּל בָּנִים וּבָנוֹת לְתַלְמוּד תּוֹרָה, לִסְבֹּל אֶת צַעַר הַהֵרָיוֹן וְהַלֵּדָה, צַעַר הַגִּדּוּל שֶׁכָּרוּךְ בְּהָמוֹן פְּרָטִים, נְדוּדֵי שֵׁנָה, כְּבִיסוֹת, הַחְלָפוֹת לְהַאֲכִיל, לָרוּץ לְרוֹפְאִים וּלְחִסּוּנִים וְעוֹד הַרְבֵּה, וְהַכֹּל עֲבוּר הַנֶּכֶס הַיָּקָר בְּיוֹתֵר אֵצֶל בּוֹרֵא הָעוֹלָם שֶׁאֵלּוּ תִּינוֹקוֹת שֶׁל בֵּית רַבָּן שֶׁהָעוֹלָם עוֹמֵד עַל הֶבֶל פִּיהֶם.<p dir="rtl">
וְאַחַר כָּךְ לְחַנְּכָם, לְהַשְׁגִּיחַ עֲלֵיהֶם, לְהַגִּישׁ לָהֶם "תּוֹרַת אִמֶּךָ", לְיַסְּרָם בְּתוֹכָחוֹת, לַעֲמֹד עֲלֵיהֶם בְּהַנְהָגַת הַדֶּרֶךְ אֶרֶץ, לִסְבֹּל אֶת מְרִיבוֹתֵיהֶם וּלְהַעֲמִידָם עַל הַשָּׁלוֹם וְהָאַחֲוָה, וְכַיָּדוּעַ מְלֶאכֶת הַחִנּוּךְ מְלָאכָה גְּדוֹלָה וְקָשָׁה הִיא.<p dir="rtl">
<b>15. תּוֹרָה - שֶׁלִּי וְשֶׁלָּכֶם - שֶׁלָּהּ הִיא</b><p dir="rtl">
"הַשָּׁרוּי בְּלֹא אִשָּׁה שָׁרוּי בְּלֹא תּוֹרָה", חֲזַ"ל רָאוּ בָּאִשָּׁה אֶמְצָעִי לְיִשּׁוּב הַדַּעַת שֶׁל הַבַּעַל לִלְמֹד תּוֹרָה. אִשָּׁה הַמַּשְׂכֶּלֶת הָעוֹשָׂה צָרְכֵי הַבַּיִת בֶּאֱמוּנָה, וְכֵן נוֹהֶגֶת כְּאִשָּׁה הַכְּשֵׁרָה בַּנָּשִׁים הָעוֹשָׂה רְצוֹן בַּעֲלָהּ, בְּכָךְ בַּעֲלָהּ נוֹסֵךְ עֹז וּגְבוּרָה, וְנָחָה עָלָיו רוּחַ דַּעַת וְהַשְׂכֵּל, לְהָבִין בַּתּוֹרָה וּלְחַדֵּשׁ בָּהּ, וְרַק בְּמַצָּב כָּזֶה תּוֹרָתוֹ תּוֹרָה נִשְׁמֶרֶת בְּלִבּוֹ, רֹאשׁוֹ מְיֻשָּׁב לַהֲפֹךְ בָּהּ וּלְפַלְפֵּל בָּהּ וּלְהָבִין דָּבָר מִתּוֹךְ דָּבָר.<p dir="rtl">
הָעִידוּד וְהַכֹּחַ שֶׁהָאִשָּׁה נוֹתֶנֶת לְבַעֲלָהּ בְּלִמּוּד הַתּוֹרָה הוּא כֹּחַ אַדִּיר, רוּחָנִי, לֹא טִבְעִי וְשִׂכְלִי כְּלָל, וְנוּכַל לְהָבִין זֹאת מֵרַבִּי עֲקִיבָא וְעוֹד הַרְבֵּה גְּדוֹלֵי יִשְׂרָאֵל שֶׁהֵעִידוּ בִּפְנֵי תַּלְמִידֵיהֶם: שֶׁלִּי וְשֶׁלָּכֶם שֶׁלָּהּ הוּא, זוֹ הֲרֵי עֵדוּת נִפְלָאָה הַמְּעִידָה עַל כֹּחָהּ שֶׁל הָאִשָּׁה בָּעִידוּד, בַּסַּבְלָנוּת, בַּהַמְתָּנָה שֶׁמַּמְתִּינָה לְבַעֲלָהּ וּמְנַדֶּדֶת שֵׁנָה מֵעֵינֶיהָ עַד בּוֹאוֹ מִבֵּית הַמִּדְרָשׁ, מְכִינָה עֲבוּרוֹ אֹכֶל, מַלְבּוּשׁ, מַצִּיעָה מִטּוֹת, וּמְסַדֶּרֶת כָּל עִנְיְנֵי הַבַּיִת וְהַחוּץ כְּדֵי שֶׁבַּעֲלָהּ יְהֵא שָׁמוּר, פָּנוּי, מְיֻשָּׁב לִלְמֹד תּוֹרָה, אַשְׁרֶיהָ וְאַשְׁרֵי חֶלְקָהּ שֶׁל אִשָּׁה כָּזוֹ.<p dir="rtl">
וְכָאָמוּר יֵשׁ בָּאִשָּׁה כֹּחַ הַמַּשְׁלִים לַבַּעַל לָתֵת לוֹ כֹּחַ בְּנַפְשׁוֹ לְהִתְעַלּוֹת בְּרוּחָנִיּוּת, וְהָעֻבְדָּא, שֶׁהִנֵּה בְּוַדַּאי הָיָה לְרַבִּי עֲקִיבָא וּלְכַיּוֹצֵא בּוֹ גַּבָּאִים, שַׁמָּשִׁים, וּמוֹסְרֵי נֶפֶשׁ לַעֲשׂוֹת רְצוֹנוֹ שֶׁל הָרַב, עִם כָּל זֶה יִחֵס אֶת הַצְלָחָתוֹ בַּתּוֹרָה לְאִשְׁתּוֹ דַּוְקָא, וְכֵן כָּאָמוּר הַרְבֵּה מִגְּדוֹלֵי יִשְׂרָאֵל וְאַף שֶׁהָיָה לָהֶם הַרְבֵּה עוֹזְרִים וּמְסַיְּעִים בְּכָל הַתְּחוּמִים שֶׁהָיוּ מְסַיְּעִים בְּפֹעַל, וְאַדְרַבָּא נְשׁוֹתֵיהֶם הָיוּ שׁוֹהוֹת בְּבָתֵּיהֶם, וְרַק מְאַפְשְׁרוֹת לְבַעֲלֵיהֶן לִלְמֹד תּוֹרָה, וְלֹא מְסַיְּעוֹת בְּפֹעַל, עִם כָּל זֶה לֹא תָּלוּ אֶת הַצְלָחָתָם בַּתּוֹרָה בָּהֶם אֶלָּא בִּנְשׁוֹתֵיהֶם, הַכֹּחַ שֶׁהָאִשָּׁה נוֹתֶנֶת בְּבַעֲלָהּ שֶׁעוֹסֵק בַּתּוֹרָה, זֶה כֹּחַ רוּחָנִי הַנִּקְשָׁר בְּנֶפֶשׁ הַבַּעַל מִכֹּחָהּ שֶׁל הָאִשָּׁה, וְזֹאת כַּאֲשֶׁר הָאִשָּׁה יוֹדַעַת בְּעֵרֶךְ הַתּוֹרָה, וּמְסַיַּעַת לְבַעֲלָהּ בְּכָל כֹּחָהּ לַעֲסֹק בַּתּוֹרָה.<p dir="rtl">
וְצָרִיךְ לָדַעַת שֶׁבִּכְלַל הַ"תּוֹרָה" שֶׁנֶּאֱמַר שֶׁהוּא מִכֹּחַ הָאִשָּׁה, הוּא כָּל הָעֲלִיָּה בַּעֲבוֹדַת ה', שֶׁכֵּן הַלּוֹמֵד תּוֹרָה לִשְׁמָהּ זוֹכֶה לִדְבָרִים הַרְבֵּה, כָּךְ שֶׁבַּתּוֹרָה כָּלוּל כָּל הַמַּעֲלוֹת וְהַמִּדּוֹת הַטּוֹבוֹת שֶׁזּוֹכֶה לָהֶן הַבַּעַל בִּזְכוּת אִשְׁתּוֹ - שֶׁלִּי וְשֶׁלָּכֶן שֶׁלָּהּ הוּא.<p dir="rtl">
עַד כָּאן מָנִינוּ "שִׁבְחָהּ שֶׁלֹּא בְּפָנֶיהָ" שֶׁל כָּל אִשָּׁה, שֶׁכֵּן כָּל אִשָּׁה בְּטִבְעָהּ טְמוּנִים בָּהּ כָּל אוֹתָן הַתְּכוּנוֹת וְהָאֹפִי, הַכֹּחוֹת וְהַמַּעֲלוֹת שֶׁמָּנִינוּ, וְרַק אִם תַּחֲלִיט לְנַצְּלָם הֲרֵי שֶׁתַּגִּיעַ בְּכָךְ לִדְרָגוֹת גְּבוֹהוֹת, תְּהֵא זוֹכָה וּמְזַכָּה, מַעֲמִידָה דּוֹרוֹת לְתִפְאֶרֶת, וְעַל הַכֹּל תְּהֵא חָשָׁה סִפּוּק וְשִׂמְחָה לְאֵין קֵץ - "אֵם הַבָּנִים שְׂמֵחָה הַלְלוּיָהּ"<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ו בזכות נשים צדקניות נגאלו אבותינו">ו. בִּזְכוּת נָשִׁים צִדְקָנִיּוֹת נִגְאֲלוּ אֲבוֹתֵינוּ</h3><p dir="rtl">
נָשִׁים יְקָרוֹת, הַאִם בְּחִנָּם הֶחְמִיאוּ חֲזַ"ל לַנָּשִׁים וְקָבְעוּ וְהִכְרִיזוּ שֶׁבִּזְכוּתָם נִגְאֲלוּ אֲבוֹתֵינוּ מִמִּצְרַיִם, הֲלֹא בְּשֶׁל כָּךְ שֶׁהִשְׁתַּמְּשׁוּ בַּכֹּחוֹת וְהַמַּעֲלוֹת שֶׁנֵּחוֹנוּ בָּהֶם לְטוֹבָה, וּלְהַצָּלַת עַם יִשְׂרָאֵל.<p dir="rtl">
שָׁמְרוּ אֶת בַּעֲלֵיהֶן מִן הַחֵטְא, וְהָעֻבְדָּא שֶׁשָּׁמְרוּ בְּמִצְרַיִם עַל יִחוּסָם וְלֹא הִתְבּוֹלְלוּ, פָּרוּ וְרָבוּ בְּמִצְרַיִם מִתּוֹךְ עִידוּדָם שֶׁל הַנָּשִׁים, וְעוֹד שֶׁנָּתְנוּ בָּהֶם כֹּחַ וְעִידוּד בְּמַצָּבָם הַקָּשֶׁה לְבַל יִתְיָאֲשׁוּ וְיַחֲזִיקוּ מַעֲמָד.<p dir="rtl">
בִּזְכוּת אוֹתָן נָשִׁים צִדְקָנִיּוֹת שֶׁכָּאָמוּר לְעֵיל לֹא הִשְׁתַּתְּפוּ בַּמֶּחְדָּלִים שֶׁל עַם יִשְׂרָאֵל, אִם זֶה בְּחֵטְא הָעֵגֶל שֶׁלֹּא חָטְאוּ הַנָּשִׁים כְּכַמּוּבָא בַּחֲזַ"ל, וְאִם זֶה בְּחֵטְא הַמְרַגְּלִים שֶׁלֹּא נָפְלוּ בֶּאֱמוּנָתָם בַּה', שֶׁכֵּן כָּאָמוּר אֱמוּנָתָם הַתְּמִימָה וְהַפְּשׁוּטָה שֶׁל הַנָּשִׁים תְּקוּעָה וּמֻשְׁרֶשֶׁת בְּלִבּוֹתֵיהֶן כְּאִילָן שֶׁעֲנָפָיו מוּעָטִים וְשָׁרָשָׁיו מְרֻבִּים שֶׁשּׁוּם כֹּחוֹת שֶׁבָּעוֹלָם לֹא מְזִיזוֹת אוֹתוֹ מִמְּקוֹמוֹ.<p dir="rtl">
וְתִקְוָתָן שֶׁל חֲזַ"ל שֶׁכְּמוֹ כֵן הַגְּאֻלָּה הָעֲתִידָה תְּהֵא כְּמוֹ כֵן בִּזְכוּתָן, לָכֵן נָשִׁים יְקָרוֹת, הִתְאַמְּצוּ, חִזְקוּ וְהִזְדָּרְזוּ לְנַצֵּל אֶת כִּשּׁוּרֵיכֶן, הַקָּדוֹשׁ בָּרוּךְ הוּא טָמַן בָּכֶן אֶת הָאֶפְשָׁרֻיּוֹת לְהַצִּיל אֶת עַצְמְכֶן וְאֶת כְּלַל יִשְׂרָאֵל.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ז כוחן של הנשים חזק ומכריע, וכגודל כחן גודל נסיונן">ז. כֹּוחָן שֶׁל הַנָּשִׁים חָזָק וּמַכְרִיעַ, וּכְגֹודֶל כֹּחָן - גֹּודֶל נִסְיוֹנָן</h3><p dir="rtl">
לְאַחַר שֶׁמָּנִינוּ כֹּחֲכֶן וְשִׁבְחֲכֶן, נְבָאֵר בְּעֶזְרַת ה' הַדְרָכוֹת וְעֵצוֹת טוֹבוֹת שֶׁבְּאִם תִּנְהֲגוּ בָּהֶן, הֲרֵי שֶׁבְּכָךְ תּוֹצִיאוּ כֹּחֲכֶן לַפֹּעַל, וְהָעִקָּר הֲלֹא זֶה הַמַּעֲשֶׂה, וּכְמוֹ שֶׁאָמְרוּ חֲזַ"ל: לֹא הַמִּדְרָשׁ הוּא הָעִקָּר אֶלָּא הַמַּעֲשֶׂה, וְקֹדֶם נָבִיא כַּמָּה תּוֹבָנוֹת בֶּאֱמוּנָה וּבִטָּחוֹן, תְּפִלָּה וְהַצְדָּקַת דִּינֵי ה' שֶׁאֵלּוּ הֵמָּה פְּרָטִים הַנִּכְלָלִים בָּאֱמוּנָה הַכְּלָלִית. עַל מְנָת לְחַזְּקְכֶן בִּפְרָט זֶה שֶׁל הָאֱמוּנָה הַמֻּשְׁרֶשֶׁת בָּכֶן, וְכַמָּה נָאֶה לְדַבֵּר אֲלֵיכֶן אֱמוּנָה, אַחַר שֶׁנֵּחַנְתֶּן בְּכֵלִים גְּדוֹלִים הָרְאוּיִים לְקַבֵּל אֱמוּנָה, וְכַמָּה נֶחְמָד וְנָעִים לְדַבֵּר אֲלֵיכֶן דַּוְקָא בְּנוֹשֵׂא אֱמוּנָה וּבִטָּחוֹן יוֹתֵר מִכָּל נוֹשֵׂא אַחֵר אַחַר שֶׁיֵּשׁ לָכֶן כְּלֵי קִבּוּל נִפְלָאִים לְקַבְּלָן, עֲלֵיכֶן לָדַעַת שֶׁעֵינֵי כָּל יִשְׂרָאֵל נְשׂוּאוֹת אֲלֵיכֶן לִישׁוּעָה, לָתֵת אֶת כֹּחֲכֶן בְּבַעֲלֵיכֶן בְּיַלְדֵיכֶן, בְּהוֹרֵיכֶם, בַּחֲבוּרַתְכֶם, כֹּחַ שֶׁל אֱמוּנָה וּצְנִיעוּת, בַּיְשָׁנוּת וְיַשְׁרוּת וְעוֹד.<p dir="rtl">
הִנֵּה לְצַעֲרֵנוּ הַשָּׂטָן מִשְׁתַּמֵּשׁ הַיּוֹם בְּעִקָּר בַּנָּשִׁים הַשְּׁבוּיוֹת בְּיָדוֹ לַהֲרֹס וְלִנְתֹּץ לִשְׁבֹּר וּלְהַאֲבִיד, וְהַסִּבָּה לְכָךְ, מִכֵּיוָן שֶׁיּוֹדֵעַ הוּא שֶׁאֵין כְּמוֹתָן לִלְחֹם נֶגְדּוֹ כַּאֲשֶׁר מִשְׁתַּמְּשׁוֹת הֵן בְּכֹחָן וּבְמַעֲלָתָן וְאֵין כְּמוֹתָן לְתַקֵּן וְלִבְנוֹת, וְלָכֵן מִתְאַמֵּץ הַשָּׂטָן לִמְנֹעַ זֹאת מֵהֶן, וְאַדְרַבָּא פּוֹעֵל הוּא בְּכָל כֹּחוֹ לְהֵפֶךְ, לְהִשְׁתַּמֵּשׁ בָּהֶן לַהֲרֹס, וּלְהַחֲרִיב, שֶׁכֵּן יֵשׁ בָּהֶן כְּמוֹ כֵן כֹּחוֹת לְהָרַע לְהַכְשִׁיל וְלַהֲרֹס וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(קהלת ז, יד)</span> - "זֶה לְעֻמַּת זֶה עָשָׂה הָאֱלֹקִים".<p dir="rtl">
לָכֵן נָשִׁים יְקָרוֹת נֹסְנָה עַל נַפְשְׁכֶן מִפְּנֵי חֶרֶב, מִפְּנֵי אֲבַדּוֹן, הִבָּדֵלְנָה בִּמְהֵרָה מֵעַל אָהֳלֵי הַנָּשִׁים הַשְּׁבוּיוֹת הַמַּחֲרִיבוֹת וְהַהוֹרְסוֹת בְּיוֹדְעִין וּבְלֹא יוֹדְעִין. וּבְזֶה הִנְּכֶן נוֹטְלוֹת שְׂכַר כֻּלָּן, וּכְמוֹ שֶׁאָמְרוּ חֲזַ"ל: "זָכָה - נוֹטֵל חֶלְקוֹ וְחֵלֶק חֲבֵרוֹ בְּגַן עֵדֶן", חָלִילָה לֹא שֶׁזּוֹ כַּוָּנָתֵנוּ לְהִבָּנוֹת עַל חֻרְבָּנָן, אוּלָם לְשֵׁם עִידוּד, זוֹהִי הַהַנְהָגָה שֶׁל בּוֹרֵא עוֹלָם לְהַרְבּוֹת אֶת שְׂכָרָן שֶׁל אֵלּוּ הָעוֹמְדוֹת בַּפֶּרֶץ בִּזְמַן שֶׁאֲחֵרוֹת הוֹרְסוֹת וּמְנַתְּצוֹת וּכְמוֹ שֶׁנֶּאֱמַר בַּפָּסוּק: <span class="booklinks" onclick="sendBookLink(this)" onmouseover="setBookLinkTitle(this)">(יחזקאל מד, טו)</span> וְהַכֹּהֲנִים הַלְוִיִּם בְּנֵי צָדוֹק אֲשֶׁר שָׁמְרוּ אֶת מִשְׁמֶרֶת מִקְדָּשִׁי בִּתְעוֹת בְּנֵי יִשְׂרָאֵל מֵעָלַי הֵמָּה יִקְרְבוּ אֵלַי לְשָׁרְתֵנִי.<p dir="rtl">
כַּאֲשֶׁר יֶשְׁנָן תּוֹעוֹת רַבּוֹת, מַתְעוֹת רַבּוֹת וְאָז זוֹרְחוֹת וְזוֹהֲרוֹת לָהֶן צִדְקָנִיּוֹת בִּמְסִירוּת נֶפֶשׁ נֶגֶד הַזֶּרֶם הַחֶבְרָתִי, הַמִּשְׁפַּחְתִּי, הַקְּהִלָּתִי, הֲרֵי שֶׁאֵלּוּ שְׂכָרָן לְאֵין קֵץ.<p dir="rtl">
וּכְדֻגְמַת בְּנֵי לֵוִי, שֶׁקָּמוּ אִישׁ נֶגֶד אָחִיו, נֶגֶד אָבִיו, וּכְשֶׁאֵלּוּ חָטְאוּ בָּעֵגֶל, לְעֻמָּתָם בְּנֵי לֵוִי נִשְׁאֲרוּ נֶאֱמָנִים לַה', עָזְרוּ בְּשֶׁל כָּךְ לְשָׁרֵת בְּבֵית הַמִּקְדָּשׁ.<p dir="rtl">
לָכֵן כָּל בַּת תִּתְבּוֹנֵן בַּמֶּה שֶׁכָּתַבְנוּ בְּמַעֲלוֹתֵיכֶן, וְתִשְׁתַּדֵּל לְיַשֵּׂם אֶת מַעֲלוֹתֶיהָ וּלְהוֹצִיאָן מִן הַכֹּחַ אֶל הַפֹּעַל, שֶׁכֵּן בַּהִתְבּוֹנְנוּת שֶׁתִּתְבּוֹנְנוּ בְּמַעֲלוֹתֵיכֶן תַּגִּיעוּ לִפְסָגוֹת נִשְׂגָּבוֹת וּכְמוֹ שֶׁנְּבָאֵר לְהַלָּן.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ח דעו את מכובדותכן בידיעה זו תלויה יציבותכן">ח. דְּעוּ אֶת מְכֻובָּדוּתְכֶן - בִּידִיעָה זוֹ תְּלוּיָה יַצִּיבוּתְכֶן</h3><p dir="rtl">
הַיְדִיעָה בְּמַעֲלוֹתֵיכֶן וּבִיקַר כְּבוֹדְכֶן חֲשׁוּבָה לְכַמָּה יְסוֹדוֹת בַּיַּהֲדוּת וּכְמוֹ שֶׁנְּבָאֲרֵם לְהַלָּן. בְּקֶטַע זֶה נַעֲסֹק בַּחֲשִׁיבוּת הַיְדִיעָה בַּמְכֻבָּדוּת כְּדֵי שֶׁלֹּא לְהִשָּׁפֵל לְמַעֲשֵׂי שִׁפְלוּת.<p dir="rtl">
עֲבוֹדָתוֹ שֶׁל הַיֵּצֶר לְטַשְׁטֵשׁ לָנוּ אֶת זֶהוּתֵנוּ וְיִחוּסֵנוּ הָאֲמִתִּי, לֹא לְהַאֲמִין, לֹא לְהַעֲרִיךְ כָּרָאוּי אֶת יִחוּסֵנוּ וְאֶת עֶרְכֵּנוּ וּבְכָךְ מַרְוִיחַ הוּא שֶׁנַּרְשֶׁה לְעַצְמֵנוּ לְהִדָּמוֹת לַגּוֹיִים בְּמַעֲשֵׂיהֶם הַשְּׁפָלִים.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ט סיפור נפלא להמחשה">ט. סִיפּוּר נִפְלָא לְהַמְחָשָׁה</h3><p dir="rtl">
וְנַמְחִישׁ זֹאת בְּסִפּוּר שֶׁאֵרַע לִפְנֵי כְּ - 150 שָׁנָה.<p dir="rtl">
בַּזְּמַן הַהוּא הַפַּעַר בֵּין הַכַּפְרִי לָעִירוֹנִי הָיָה פַּעַר גָּדוֹל, שֶׁכֵּן לֹא הָיוּ כְּלֵי תִּקְשֹׁרֶת, וְלָכֵן הַדָּר בָּעִיר הָיָה יוֹתֵר מוּדָע לַחֲדָשׁוֹת מֵאֲשֶׁר הַכַּפְרִי הַמְרֻחָק, וּמִלְּבַד זֹאת צוּרַת הַחַיִּים שֶׁבֵּין הַכַּפְרִיִּים לָעִירוֹנִיִּים הָיְתָה שׁוֹנָה לַחֲלוּטִין, הָעִירוֹנִיִּים הָיוּ יוֹתֵר "אֶלֶגַנְטִים" לְעֻמַּת הַכַּפְרִיִּים שֶׁהָיוּ מְגֻשָּׁמִים וְגַסִּים.<p dir="rtl">
כַּפְרִי אֶחָד, שֶׁהָיָה לוֹ בַּכְּפָר מֶשֶׁק פּוֹרֶה, הֶחְלִיט לִקַּח כַּמָּה יְמֵי נֹפֶשׁ וְלִנְסֹעַ לָעִיר לֵהָנוֹת מֵהַחַדְשָׁנוּת שֶׁהִתְחַדְּשָׁה שָׁם.<p dir="rtl">
נָסַע לָעִיר וּצְרוֹרוֹ בְּיָדוֹ, שׁוֹאֵל הוּא לְאֶחָד מֵאַנְשֵׁי הָעִיר, מֶה חָדָשׁ בְּעִירְכֶם שֶׁאֶפְשָׁר לֵהָנוֹת בּוֹ כְּתַיָּר הַבָּא לֵהָנוֹת מִשַּׁעֲשׁוּעֵי הָעִיר,<p dir="rtl">
הֵשִׁיב לוֹ הָעִירוֹנִי:<p dir="rtl">
לְמַזָּלְךָ לֹא מִזְּמַן הִתְחַדְּשָׁה בְּעִירֵנוּ "הָרַכֶּבֶת"..!<p dir="rtl">
שׁוֹאֵל הַכַּפְרִי מַה זֶּה רַכֶּבֶת? הַאִם תּוּכַל לְתָאֵר לִי אוֹתָהּ?<p dir="rtl">
הֵשִׁיב הָעִירוֹנִי:<p dir="rtl">
רַכֶּבֶת, מֻרְכֶּבֶת מִכַּמָּה "חֲדָרִים" הַמְחֻבָּרִים זֶה לָזֶה, לְכָל חֶדֶר 4 גַּלְגַּלִּים, וּבַחֶדֶר הָרִאשׁוֹן יוֹשֵׁב נֶהָג, וּבְאֶמְצָעוּת מְנוֹעַ קִיטוֹר מַסִּיעַ אֶת כָּל הַחֲדָרִים בִּמְהִירוּת, וּכְשֶׁהִנְּךָ יוֹשֵׁב בָּרַכֶּבֶת אַתָּה נֶהֱנֶה, רוֹאֶה אַתָּה כְּאִלּוּ שֶׁהָעֵצִים וְהֶהָרִים זָזִים.. מַשֶּׁהוּ פִּלְאִי שֶׁלֹּא רָאִיתָ מִיָּמֶיךָ, כְּדַאי לְךָ לֵהָנוֹת, וְהִנֵּה שָׁם לְפָנֶיךָ מְקוֹם מְכִירַת הַכַּרְטִיסִים.<p dir="rtl">
פּוֹנֶה הַכַּפְרִי לְמוֹכֵר הַכַּרְטִיסִים, וְלִשְׁאֵלָתוֹ לְהֵיכָן רְצוֹנְךָ לְהַגִּיעַ? מֵשִׁיב הַכַּפְרִי, תַּיָּר הִנְנִי וְאֵין לִי יַעַד מְסֻיָּם רַק לִנְסֹעַ מֵהַתַּחֲנָה הָרִאשׁוֹנָה וְעַד הָאַחֲרוֹנָה לֵהָנוֹת מִנְּסִיעַת הָרַכֶּבֶת.<p dir="rtl">
מֵשִׁיב לוֹ הַמּוֹכֵר, אִם תַּיָּר אַתָּה בִּרְצוֹנִי לְיַדֵּעַ אוֹתְךָ בְּדָבָר נוֹסָף, לָאַחֲרוֹנָה יִחַדְנוּ קָרוֹן מְיֻחָד לְתַיָּרִים וּלְאַנְשֵׁי עֲסָקִים, קָרוֹן מְיֻחָד, כֻּרְסָאוֹת עוֹר, יֵשׁ שָׁם כִּבּוּד, אֶפְשָׁרוּת לִמְנוּחָה וְעוֹד, מַה שֶּׁנִּקְרָא "קָרוֹן רִאשׁוֹן".<p dir="rtl">
שָׁאַל הַכַּפְרִי וּמָה הַתַּשְׁלוּם?<p dir="rtl">
הֵשִׁיב לוֹ מוֹכֵר הַכַּרְטִיסִים: בַּקָּרוֹן הָרִאשׁוֹן הַמְּחִיר 200 שׁ"ח, וְאִלּוּ בְּיֶתֶר הַקְּרוֹנוֹת שֶׁהֵמָּה סַפְסְלֵי עֵץ פְּשׁוּטִים לַהֲמוֹן הָעָם - הַמְּחִיר 100 שׁ"ח.<p dir="rtl">
מִיָּד שָׁלַף הַכַּפְרִי 200 שׁ"ח אַחַר הֱיוֹתוֹ תַּיָּר הֶחָפֵץ לֵהָנוֹת בְּנָפְשׁוֹ. יָשַׁב לוֹ הַכַּפְרִי בַּקָּרוֹן הָרִאשׁוֹן עַל כֻּרְסַת עוֹר נוֹחָה עִם שַׂקִּיוֹת הַנַּיְלוֹן שֶׁלּוֹ וּבְתוֹכָן יְרָקוֹת, פֵּרוֹת, בֵּיצִים קָשׁוֹת, וְכַיּוֹצֵא כְּדֶרֶךְ הַכַּפְרִיִּים.<p dir="rtl">
הֵחֵלּוּ עוֹלִים לַקָּרוֹן עוֹרְכֵי דִּין, מְנַהֲלֵי בַּנְקִים, מְנַהֲלֵי עֲסָקִים, וְכָל אֶחָד כְּשֶׁרָאָה אֶת הַכַּפְרִי חִפֵּשׂ לוֹ מָקוֹם אַחֵר שֶׁכֵּן לֹא חָפְצוּ לֵישֵׁב בְּקִרְבָתוֹ שֶׁכֵּן לֹא סָבְלוּ אֶת הַפְּרִימִיטִיבִיּוּת וְהַבַּרְבָּרִיּוּת שֶׁל הַכַּפְרִיִּים.<p dir="rtl">
לְבַסּוֹף עָלָה עוֹרֵךְ דִּין אֶחָד, וּבְלֵית בְּרֵרָה אַחַר שֶׁכָּל הַמְּקוֹמוֹת הָיוּ תְּפוּסִים הִתְיַשֵּׁב לוֹ לְיַד הַכַּפְרִי.<p dir="rtl">
הַכַּפְרִי בִּתְמִימוּתוֹ וּבְהֶרְגֵּל חַיָּיו, הֵחֵל מְשׂוֹחֵחַ עִם הָעוֹרֵךְ דִּין בִּשְׂפָתוֹ הָעֲמָמִית, וּבְמַהֲלַךְ דִּבּוּרוֹ הָיָה שׁוֹלֵף מִשַּׂקִּיתוֹ מְלָפְפוֹן "לֹא קָטָן" וְהֵחֵל נוֹגֵס בּוֹ בְּקוֹל רַעַשׁ גָּדוֹל וּבְפֶה פָּתוּחַ, וּלְאַחַר מִכֵּן שׁוֹלֵף עַגְבָנִיָּה גְּדוֹלָה וּבְנָגְסוֹ בָּהּ מַשְׁפְּרִיץ לִימִינוֹ וְלִשְׂמֹאלוֹ..<p dir="rtl">
הָעוֹרֵךְ דִּין נַפְשׁוֹ קָצָה, וְלֹא יָדַע אֶת נַפְשׁוֹ בִּנְסִיעָה זוֹ וְהֶחְלִיט לַעֲשׂוֹת מַעֲשֶׂה..<p dir="rtl">
פָּנָה הָעוֹרֵךְ דִּין לְאוֹתוֹ כַּפְרִי, אָמַר לוֹ, יוֹדֵעַ אַתָּה שֶׁהִנְּךָ יוֹשֵׁב בְּקָרוֹן שֶׁמְּחִירוֹ כָּפוּל מֵהַקְּרוֹנוֹת שֶׁבִּפְנִים, הֵשִׁיב לוֹ הַכַּפְרִי, אָכֵן יוֹדֵעַ אֲנִי, וְשִׁלַּמְתִּי עַל כַּרְטִיס לַ"קָּרוֹן הָרִאשׁוֹן".<p dir="rtl">
הַרְאֵה לִי אֶת כַּרְטִיסְךָ בְּבַקָּשָׁה - בִּקֵּשׁ הָעוֹרֵךְ דִּין בְּיָדְעוֹ שֶׁכַּפְרִי זֶה לֹא יוֹדֵעַ קְרוֹא וּכְתוֹב.<p dir="rtl">
הֵצִיץ בַּכַּרְטִיס בְּהַצָּגַת בֶּהָלָה וּפָנָה לַכַּפְרִי בִּדְאָגָה כִּבְיָכוֹל, שְׁמַע, כַּרְטִיס זֶה מְזֻיָּף.. שֶׁכֵּן מוֹכְרִים פֹּה גַּם גַּנָּבִים שֶׁבְּיָדָם כַּרְטִיסִים מְזֻיָּפִים, דַּע, עוֹד מְעַט יַעֲלֶה "מְבַקֵּר", וּכְשֶׁיִּרְאֶה כַּרְטִיס זֶה בְּיָדְךָ תּוּבַל לַחֲקִירָה מֵהֵיכָן הַכַּרְטִיס וְאַף תָּאֳשַׁם בְּמַעֲשֵׂה מִרְמָה..<p dir="rtl">
הַכַּפְרִי הַתָּמִים נִבְהַל, וְשָׁאַל אֶת "אִישׁ מַצִּילוֹ" וּבְכֵן מָה אַתָּה מַצִּיעַ לִי לַעֲשׂוֹת? הֵשִׁיב לוֹ הָעוֹרֵךְ דִּין, שְׁמַע בְּקוֹלִי וְתִנָּצֵל.<p dir="rtl">
טֹל אֶת כָּל חֲפָצֶיךָ, עֲבֹר לַקָּרוֹן הָאַחֲרוֹן, תִּתְחַבֵּא שָׁם מִתַּחַת הַסַּפְסָל, כַּסֵּה עַצְמְךָ בִּשְׂמִיכָה וְכַיּוֹצֵא עַד שֶׁיֵּרְדוּ כֻּלָּם מֵהָרַכֶּבֶת..<p dir="rtl">
מִיָּד רָץ הַכַּפְרִי הַתָּמִים וּבְבֶהָלָה אָרַז אֶת כָּל חֲפָצָיו, עָבַר לַקָּרוֹן הָאַחֲרוֹן, נִדְחַף תַּחַת הַסַּפְסָל, כִּסָּה עַצְמוֹ, וְכָךְ יָשַׁב לוֹ שָׁם.<p dir="rtl">
בֵּינְתַיִם עָלָה "מְבַקֵּר", נִגַּשׁ מִקָּרוֹן לְקָרוֹן, וּבְהַגִּיעוֹ לַקָּרוֹן הָאַחֲרוֹן רָאָה "מַשֶּׁהוּ זָז".. הֵבִין שֶׁמְּדֻבָּר בְּגַנָּב שֶׁעָלָה לְלֹא תַּשְׁלוּם וְהִתְחַבֵּא שָׁם, מִיָּד בָּעַט בּוֹ, וְקָרָא: צֵא גַּנָּב..!<p dir="rtl">
יָצָא הַכַּפְרִי מְבֻיָּשׁ וּמְבֹהָל, מִיָּד תְּפָסוֹ הַמְבַקֵּר וְשָׂם אֲזִקִּים לְיָדָיו וּלְקָחוֹ לַחֲקִירָה. כְּשֶׁרָאָה הַכַּפְרִי שֶׁכָּלְתָה אֵלָיו הָרָעָה הֵחֵל בּוֹכֶה וּמְסַפֵּר אֶת כָּל הַמַּעֲשֶׂה, בֵּינְתַיִם כְּבָר יָרְדוּ כָּל הַנּוֹסְעִים, וְכַפְרִי זֶה לֹא זָכָה לֵהָנוֹת אֲפִלּוּ כְּאַנְשֵׁי הֶהָמוֹן, אֶלָּא יָשַׁב טָמוּן וּמְכֻסֶּה תַּחַת הַסַּפְסָל מֶשֶׁךְ כָּל זְמַן הַנְּסִיעָה.<p dir="rtl">
וְהֵחֵל מְסַפֵּר הוּא לַמְבַקֵּר, אֲנִי כְּתַיָּר, קָנִיתִי כַּרְטִיס בְּ - 200 שׁ"ח לַ"קָּרוֹן הָרִאשׁוֹן", וְיָשַׁב לְיָדִי אָדָם חָשׁוּב וְאָמַר לִי שֶׁכַּרְטִיסִי מְזֻיָּף, וְעָלוּל אֲנִי לְהִסְתַּבֵּךְ, וְלָכֵן יָעַץ לִי לְהִכָּנֵס פְּנִימָה וּלְהִתְחַבֹּאת..<p dir="rtl">
מִיָּד אָמַר לוֹ הַמְבַקֵּר, בֶּאֱמֶת קָנִיתָ כַּרְטִיס בְּ - 200 שׁ"ח, וּבְכֵן אִם כֵּנִים דְּבָרֶיךָ הַרְאֵהוּ לִי, בִּרְעָדָה שָׁלַף הַכַּפְרִי אֶת כַּרְטִיסוֹ לַמְבַקֵּר, מִסְתַּכֵּל הַמְבַקֵּר בְּכַרְטִיס וְרוֹאֶה לְפָנָיו כַּרְטִיס מְצֻיָּן הַמַּתְאִים לַקָּרוֹן הָרִאשׁוֹן, מִיָּד הֵבִין הַמְבַקֵּר מַה קָּרָה כָּאן, וְשִׁחְרְרוֹ לְאוֹתוֹ מִסְכֵּן לְנַפְשׁוֹ.<p dir="rtl">
עַד כָּאן הַסִּפּוּר.<p dir="rtl">
נָשִׁים יְקָרוֹת, לְאוֹתוֹ כַּפְרִי מִסְכֵּן דּוֹמוֹת לֹא מְעַט מִנְּשׁוֹת עַמֵּנוּ, יֵשׁ לָנוּ הֲרֵי כִּבְנוֹת מְלָכִים אֶת הַכַּרְטִיס לַקָּרוֹן הָרִאשׁוֹן הַקָּרוֹב בְּיוֹתֵר לְבוֹרֵא עוֹלָם, וּכְמוֹ שֶׁמַּכְרִיז מֹשֶׁה רַבֵּנוּ בְּאָזְנֵינוּ <span class="booklinks" onclick="sendBookLink(this)" onmouseover="setBookLinkTitle(this)">(דברים ד, ז)</span>" "כִּי מִי גּוֹי גָּדוֹל אֲשֶׁר לוֹ אֱלֹקִים קְרֹבִים אֵלָיו כַּה' אֱלֹקֵינוּ בְּכָל קָרְאֵנוּ אֵלָיו".<p dir="rtl">
כְּלוֹמַר, דְּעוּ עַם יִשְׂרָאֵל, אַתֶּם הַקְּרוֹבִים בְּיוֹתֵר לַה', אַתֶּם בַּקָּרוֹן הָרִאשׁוֹן הֲכִי קְרוֹבִים לַה'.<p dir="rtl">
אוּלָם הַיֵּצֶר הָרָע מְנַסֶּה לְטַשְׁטֵשׁ לָנוּ אֶת זֶהוּתֵנוּ וְיִחוּסֵנוּ הָאֲמִתִּי, וּמְשַׁקֵּר אוֹתָנוּ לַחֲשֹׁב, בַּמָּה אָנוּ חֲשׁוּבִים וּמְיֻחָסִים, הֲלֹא אֵין בֵּינֵינוּ וּלְאֻמּוֹת כְּלוּם, וּבְכָךְ מְפַתֶּה אוֹתָנוּ לְהִדָּמוֹת לָהֶם, בַּלְּבוּשׁ, בַּשָּׂפָה, בְּהַנְהָגַת הַחַיִּים, בְּמוֹתָרוֹת הַחַיִּים, וּמַה נְּקַבֵּל מִזֶּה? שֶׁנֵּרֵד "תַּחַת הַסַּפְסָלִים", לַמְּקוֹמוֹת הַיְרוּדִים וְהַשְּׁפָלִים בְּיוֹתֵר, וְלֹא נֵהָנֶה בְּסוֹפוֹ שֶׁל דָּבָר אֲפִלּוּ כַּגּוֹיִים, שֶׁכֵּן לַגּוֹיִים נִתַּן עוֹלָם הַזֶּה וְיֵשׁ סִכּוּי שֶׁיֵּהָנוּ בּוֹ, יְהוּדִי לֹא נִתַּן לוֹ עוֹלָם הַזֶּה כְּתַכְלִית, וְאִם לֹא יִשְׁתַּמֵּשׁ בָּעוֹלָם הַזֶּה לְצֹרֶךְ עוֹלָם הַבָּא, לֹא יְהֵא לוֹ לֹא עוֹלָם הַזֶּה וְלֹא עוֹלָם הַבָּא, גַּם בָּעוֹלָם הַזֶּה יִסְבֹּל מְרוֹרוֹת, הָעוֹלָם יִבְגֹּד בּוֹ, צִפִּיּוֹתָיו יִתְאַכְזְבוּ, אֶת תִּקְווֹתָיו יִשָּׂאֵם הָרוּחַ, וּלְעוֹלָם נַפְשׁוֹ תָּחוּשׁ מְצוּקָה וּמַחְסוֹר, אַחַר שֶׁהָעוֹלָם הַזֶּה אֵינוֹ תַּכְלִיתוֹ, וּלְצֹרֶךְ עוֹלָם הַבָּא שֶׁלּוֹ אֵינוֹ עוֹשֶׂה מְאוּמָה.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, י מדור הנשמה בגוף כמדור האדם בארוות סוסים">י. מְדוֹר הַנְּשָׁמָה בַּגּוּף כִּמְדוֹר הָאָדָם בְּאֻרְווֹת סוּסִים</h3><p dir="rtl">
עָלֵינוּ לְהָבִין נָשִׁים יְקָרוֹת, הָ"אוֹרְגִּינָל" שֶׁל קִבּוּעַ הַנְּשָׁמָה הוּא לֹא הַגּוּף שֶׁהִיא נִמְצֵאת בּוֹ לְמִסְפַּר שָׁנִים, מְקוֹמָהּ הָ"אוֹרְגִּינָל" שֶׁל הַנְּשָׁמָה הִיא הַמָּקוֹם שֶׁמִּמֶּנּוּ חֻצְּבָה, וְשֶׁאֵלָיו הִיא עֲתִידָה לַחֲזֹר לְאַחַר חַיֵּי הָאָדָם כָּאן עֲלֵי אֲדָמוֹת, הַגּוּף בָּלֶה וְנִרְקָב בַּקֶּבֶר, וְהַנְּשָׁמָה חוֹזֶרֶת לַמָּקוֹם שֶׁמִּמֶּנּוּ חֻצְּבָה, לְשֵׁם צִפִּיָתָהּ לַחֲזֹר, וְשָׁם הוּא מְקוֹם מְנוּחָתָהּ.<p dir="rtl">
אֶלָּא שֶׁלְּמִסְפַּר שָׁנִים הוּשְׂמָה הַנְּשָׁמָה בְּגוּף הָאָדָם - זוֹ הַנֶּפֶשׁ הַשִּׂכְלִית הַטְּהוֹרָה, וְשִׁתְּפוּ לָהּ לְצֵידָה בְּאוֹתוֹ גּוּף הָאָדָם נֶפֶשׁ בַּהֲמִית, הַנֶּפֶשׁ הַשִּׂכְלִית נוֹטָה לְהִתְקָרֵב לַה', וְלִדְבָרִים רוּחָנִיִּים בִּלְבַד, הַנֶּפֶשׁ הַבַּהֲמִית נוֹטָה לַחֹמֶר, וְלַהֲנָאוֹת הַמֻּתָּרִים וְהָאֲסוּרִים, וְנֶפֶשׁ זוֹ מוֹשֶׁכֶת אֶת הָאָדָם לְכָאן וְנֶפֶשׁ זוֹ מוֹשֶׁכֶת לְכָאן.<p dir="rtl">
וְלָכֵן חָנַן הַקָּדוֹשׁ בָּרוּךְ הוּא הָאָדָם דַּעַת וְשֵׂכֶל לִבְחֹר בִּרְצוֹנוֹ לְמִי הוּא חָפֵץ לִשְׁמֹעַ, וְצָרִיךְ הָאָדָם בְּשִׂכְלוֹ וּבִבְחִירָתוֹ לִבְחֹר בַּטּוֹב הַנִּצְחִי וְהָאֲמִתִּי לְעֻמַּת הַטּוֹב הַזְּמַנִּי וְהַנִּפְסָד, שֶׁכֵּן הָאָדָם בְּשִׂכְלוֹ יָכוֹל לְחַדֵּד אֶת אֱמוּנָתוֹ מֵהַתּוֹרָה, מִפִּלְאֵי הַבְּרִיאָה, מִסִּפּוּרֵי הַנִּסִּים שֶׁאֵרְעוּ לְעַם יִשְׂרָאֵל, מִסִּפּוּרֵי צַדִּיקִים גְּדֻלָּתָם וּקְדֻשָּׁתָם.<p dir="rtl">
הַנְּשָׁמָה בַּגּוּף, דּוֹמָה הִיא לְאָדָם שֶׁהוּשַׂם בְּאֻרְוָה שֶׁל סוּסִים, וְכִי זֶה מְקוֹמוֹ הַנָּכוֹן וְהַמַּתְאִים?! הֲלֹא גַּם אִם תְּנַקֶּה לוֹ אֶת הָאֻרְוָה, תָּשִׂים שָׁם בֹּשֶׂם לְרֵיחַ טוֹב, אֹכֶל מְשֻׁבָּח וְטָעִים, וְכִי בְּזֶה תְּהַוֶּה לוֹ הָאֻרְוָה כְּמָדוֹר מַתְאִים? בְּוַדַּאי לֹא.<p dir="rtl">
כֵּן הוּא הַגּוּף בְּיַחַס לַנְּשָׁמָה, הַגּוּף הוּא לֹא מְקוֹמָהּ הָאֲמִתִּי וְהַנִּצְחִי שֶׁל הַנְּשָׁמָה. וְגַם אִם תָּבִיא לְגוּף זֶה אֶת כָּל הַהֲנָאוֹת שֶׁל הָעוֹלָם, כֶּסֶף, בִּגּוּד, מְכוֹנוֹת, דִּירוֹת, טִיּוּלִים, בִּלּוּיִים וְכַיּוֹצֵא הֲכִי מְהַנִּים שֶׁיֵּשׁ, הַנְּשָׁמָה תָּקוּץ בָּהֶם, שֶׁכֵּן אֵין זֶה מְדוֹרָהּ, לֹא הָעוֹלָם הַזֶּה וְלֹא הַגּוּף הַזֶּה.<p dir="rtl">
וְתָמִיד תָּחוּשׁ בִּמְצוּקָה חֲסֵרָה וְנִרְדֶּפֶת, שֶׁכֵּן לֹא תָּבוֹא הַנְּשָׁמָה עַל סִפּוּקָהּ אַךְ וְרַק בְּאִם יָבִיא לָהּ הָאָדָם אֶת תַּאֲוָתָהּ הָאֲמִתִּית שֶׁהִיא קִרְבַת ה', עֲרִיגָה לַה', כִּסּוּפִין לַה', הַרְחָקָה מִכָּל הַחָמְרִיּוּת הַמְיֻתֶּרֶת שֶׁאֵינָם לַנְּשָׁמָה אֶלָּא כְּדִמְיוֹן מַאֲכַל סוּסִים לָאָדָם, וְכַמָּה שֶׁתְּצַפֶּה אוֹתָם בְּיֹפִי, בַּהֲנָאָה, בְּעֹנֶג, הֲרֵי שֶׁזֶּה יִשָּׁאֵר מַאֲכַל סוּס וְלֹא יֶעֱרַב לָהּ, וְלֹא תָּבוֹא עַל סִפּוּקָהּ בְּזֶה.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יא לעולם לא תגיעי לספוקך במלוי רצונך לערכי עולם הזה אלא רק בערכי עולם הבא">יא. לְעוֹלָם לֹא תַּגִּיעִי לְסִפּוּקֵךְ בְּמִלּוּי רְצוֹנֵךְ לְעֶרְכֵי עוֹלָם הַזֶּה אֶלָּא רַק בְּעֶרְכֵי עוֹלָם הַבָּא</h3><p dir="rtl">
בַּת יִשְׂרָאֵל הַיְקָרָה, דְּעִי לָךְ, לֹא בְּגָדִים יָפִים, יַרְגִּיעוּ אֶת רוּחֵךְ הַקְּדוֹשָׁה שֶׁבְּקִרְבֵּךְ, וְלֹא תַּכְשִׁיטִים נָאִים שֶׁיְּקַשְּׁטוּ אֶת מַצְפּוּנֵךְ הַטָּהוֹר, וְלֹא טִיּוּלִים וּבִלּוּיִים יְסַפְּקוּ אֶת מַחְסוֹרֵךְ הַנַּפְשִׁי, וְאַדְרַבָּא, כַּמָּה שֶׁתְּנַסִּי לְהַשְׁקִיט אֶת רוּחֵךְ מַצְפּוּנֵךְ וְסִפּוּקֵךְ בַּפְּרָטִים הַלָּלוּ, תַּרְגִּישִׁי מַחְסוֹר בְּיוֹתֵר, וּכְמוֹ שֶׁאָמְרוּ חֲזַ"ל: "יֵשׁ לוֹ מָנֶה רוֹצֶה מָאתַיִם.." וְהוּא מֻשָּׂג כְּלָלִי לְכָל עִנְיְנֵי הַחֹמֶר שֶׁדּוֹרֵשׁ גּוּף הָאָדָם מִתּוֹךְ נֶפֶשׁ הַבַּהֲמִית שֶׁבְּקִרְבּוֹ, שֶׁכַּמָּה שֶׁיְּנַסֶּה לְהַעֲנִיק לְגוּפוֹ וּלְנַפְשׁוֹ הַבַּהֲמִית יוֹתֵר חֹמֶר, יָחוּשׁ עוֹד יוֹתֵר "צֹרֶךְ", וְעַל כָּךְ אָמְרוּ חֲזַ"ל: "אֵין אָדָם מֵת וַחֲצִי תַּאֲוָתוֹ בְּיָדוֹ"<p dir="rtl">
וְלָכֵן, בַּת יִשְׂרָאֵל, כַּמָּה שֶׁתַּכִּירִי יוֹתֵר בַּאֲצִילוּת נַפְשֵׁךְ, וְיַקְרוּתָהּ, יֵקַל מֵעָלַיִךְ לְהַשְׁלִיךְ אַחֲרֵי גֵּוֵךְ אֶת חֲמוּדוֹת הָעוֹלָם הַמְדֻמּוֹת וְכַמָּה שֶׁתַּכִּירִי יוֹתֵר בְּיַקְרוּתֵךְ וּבִמְכֻבָּדוּתֵךְ תִּרְאִי הֵיאַךְ לְהַלְבִּישׁ אֶת עַצְמֵךְ בְּמַחְלָצוֹת שֶׁל כָּבוֹד אֲמִתִּי, הַמּוֹבִילִים לְעֹנֶג אֲמִתִּי שֶׁל קִרְבַת ה'. עַד כְּדֵי לָחוּשׁ אוֹתוֹ כְּאֵב, וּלְהִתְעַנֵּג עָלָיו בְּעֹנֶג אֲמִתִּי שֶׁאֵין לוֹ אָח וָרֵעַ בְּכָל חֲמוּדוֹת עוֹלָם הַזֶּה וְכִמְשָׁלוֹ הַנִּפְלָא שֶׁל הַסַּבָּא מִקֶּלֶם זצוק"ל.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יב משלו המאלף של הסבא מקלם זצוק"ל">יב. מְשָׁלוֹ הַמְאַלֵּף שֶׁל הַסַּבָּא מִקֶּלֶם זצוק"ל</h3><p dir="rtl">
וְכָךְ הָיָה נוֹשֵׂא הַסַּבָּא מְשָׁלוֹ, וְאוֹמֵר:<p dir="rtl">
אִמָּא אַחַת הִתְחַבְּאָה עִם תִּינוֹקָהּ כְּבֶן חָדְשַׁיִם בִּמְעָרָה מִפְּנֵי הַגְּזֵרָה, וּלְשָׁם הָיְתָה מְבִיאָה לוֹ אֹכֶל וְכָל הַצָּרִיךְ לוֹ. תִּינוֹק זֶה גָּדַל בְּחֹשֶׁךְ מֻחְלָט עַד הַגִּיעוֹ לְגִיל 5 שָׁנִים, בָּרוּר שֶׁהַחֹשֶׁךְ לֹא הִפְרִיעַ לוֹ שֶׁכֵּן לֹא רָאָה אוֹר מִיָּמָיו, וְלֹא יוֹדֵעַ הוּא מַשֶּׁהוּ אַחֵר חוּץ מִהְיוֹתוֹ בִּמְעָרָה חֲשׁוּכָה, בִּמְעָרָה זוֹ גָּדַל, לָמַד שְׂפַת אִמּוֹ, יָדַע לְדַבֵּר, אֶת אִמּוֹ לֹא רָאָה מִיָּמָיו, רַק הָיָה חָשׁ אוֹתָהּ בְּחִבּוּקָהּ וְנִשּׁוּקֶיהָ.<p dir="rtl">
בְּהַגִּיעוֹ לְגִיל חָמֵשׁ, אוֹמֶרֶת לוֹ אִמּוֹ, יֵשׁ לִי הַפְתָּעָה לְהָבִיא לְךָ, וּמָחָר אֲבִיאֶנָּה אֵלֶיךָ.<p dir="rtl">
לְמָחָר הֵבִיאָה לוֹ אִמּוֹ "פָּנָס" קָטָן, הִדְלִיקָה הָאֵם אֶת הַפָּנָס, וְהַיֶּלֶד רָאָה אוֹר בַּמְּעָרָה, לְאָשְׁרוֹ שֶׁל הַיֶּלֶד לֹא הָיָה קֵץ וּגְבוּל, הִנֵּה פִּתְאוֹם רוֹאֶה הוּא אֶת פָּנֶיהָ שֶׁל אִמּוֹ, רוֹאֶה הוּא אֶת יָדָיו, רַגְלָיו, רוֹאֶה אֶת הָאֹכֶל אֲשֶׁר אוֹכֵל, הֲיֵשׁ לְתָאֵר אֶת שִׂמְחָתוֹ שֶׁל יֶלֶד זֶה, נוֹטֵל הוּא אֶת הַפָּנָס "מְטַיֵּל" עִמּוֹ בַּמְּעָרָה, רוֹאֶה אֲבָנִים, רוֹאֶה לְטָאוֹת, שְׁרָצִים קְטַנִּים כִּנְמָלִים, חֲרָקִים, לְלֹא סָפֵק תְּחוּשָׁתוֹ לֹא פָּחוֹת מִתְּחוּשַׁת זֶה הַמְטַיֵּל בַּטִּיּוּל הַמְהַנֶּה בְּיוֹתֵר בַּמְּקוֹמוֹת הַיָּפִים בְּיוֹתֵר בָּעוֹלָם, שֶׁכֵּן יָצָא זֶה מֵחֹשֶׁךְ הַגָּמוּר לַמַּרְאוֹת הַלָּלוּ.<p dir="rtl">
לְאַחַר יָמִים מִסְפָּר שֶׁאֵין הַיֶּלֶד מַפְסִיק לְהִתְעַנֵּג בָּהֶם, מְבַשֶּׂרֶת לוֹ אִמּוֹ: בְּנִי, הַגְּזֵרָה הִתְבַּטְּלָה, מָחָר יוֹצְאִים אָנוּ מֵהַמְּעָרָה, וְתִרְאֶה עוֹלָם חָדָשׁ שֶׁלֹּא רָאִיתָ מִיָּמֶיךָ.<p dir="rtl">
תָּמֵהַּ הַבֵּן עַל אִמּוֹ, וְאוֹמֵר: אִמָּא, יֵשׁ עוֹלָם יוֹתֵר יָפֶה מִמְּעָרָה זוֹ, הֲלֹא כָּאן מִתְעַנֵּג אֲנִי בְּכָל רֶגַע וְאֵין קֵץ לְאָשְׁרִי, צָחֲקָה הָאֵם: וְאָמְרָה לוֹ בְּנִי, מָחָר תָּבִין וְתִרְאֶה.<p dir="rtl">
לַמָּחֳרָת בְּאֶמְצַע הַיּוֹם יוֹצְאִים הָאֵם וּבְנָהּ מֵהַמְּעָרָה.. וּמָה רוֹאֶה הַבֵּן, שֶׁמֶשׁ, שָׁמַיִם, בָּתִּים, עֵצִים, פְּרָחִים, פֵּרוֹת, שְׁוָקִים מְלֵאִים כָּל טוּב, חֲנֻיּוֹת מְשֻׁפָּעוֹת בְּמִגְוַן פְּרָטִים שֶׁאֵין לָהֶם סוֹף, בַּעֲלֵי חַיִּים לְמִינֵיהֶם, בְּנֵי אָדָם לָרֹב לְמִינֵיהֶם, בְּחֶלְקָם הוֹלְכֵי רֶגֶל בְּחֶלְקָם נוֹסְעִים בִּמְכוֹנִיּוֹת בְּרַכָּבוֹת, עוֹמֵד הַיֶּלֶד מִשְׁתָּאָה תּוֹהֶה וּבוֹהֶה, וּבְעוֹדֶנּוּ מִשְׁתַּהֶה הִכְנִיס יָדוֹ לְכִיסוֹ וּפָגַע בַּפָּנָס שֶׁבְּכִיסוֹ, הוֹצִיאוֹ וְאָמַר: פָּנָס, פָּנָס, עַד הַיּוֹם חָשַׁבְתִּי שֶׁאַתָּה כָּל עוֹלָמִי, וְלֹא קַיָּם מֻשָּׂג שֶׁל עֹנֶג יוֹתֵר מִלְּהִתְעַנֵּג עָלֶיךָ, עַתָּה רוֹאֶה אֲנִי שֶׁאֵינְךָ אֶלָּא כְּטִפָּה מִן הַיָּם מֵעָנְגֵי הָעוֹלָם שֶׁמִּתְגַּלִּים לְנֶגֶד עֵינַי.<p dir="rtl">
הַנִּמְשָׁל:<p dir="rtl">
לָאָדָם נִדְמֶה מַה כְּבָר יָכוֹל לִהְיוֹת הֲנָאוֹת בָּעוֹלָם הַבָּא יוֹתֵר מֵהֲנָאוֹת עוֹלָם הַזֶּה, כֶּסֶף לָרֹב, מְכוֹנִיּוֹת פְּאֵר, מַלְבּוּשֵׁי פְּאֵר, נַעֲלֵי פְּאֵר. טִיּוּלִים וּבִלּוּיִים וְיֶתֶר עָנְגֵי עוֹלָם הַזֶּה, אוּלָם זֶהוּ הֲנָאוֹת שֶׁל הַמְּעָרָה הַחֲשׁוּכָה שֶׁל הָעוֹלָם הַזֶּה, אֵלּוּ הֵם הֲנָאוֹת שֶׁל הַפָּנָס הַקָּטָן שֶׁמֵּאִיר כָּאן בַּחֹשֶׁךְ שֶׁל הָעוֹלָם הַזֶּה, לְאַחַר שֶׁמְּסַיֵּם הָאָדָם אֶת חַיָּיו, וְרוֹאֶה הוּא עוֹלָם חָדָשׁ - עוֹלָם הַבָּא, וְרוֹאֶה שָׁם אֶת תַּעֲנוּגֵי הַנְּשָׁמָה הַמַּתְאִימִים לָהּ, זוֹעֵק וְאוֹמֵר: אוֹי, עוֹלָם הַזֶּה, חָשַׁבְתִּי שֶׁבְּךָ נִמְצָאִים כָּל הַתַּעֲנוּגוֹת, עַכְשָׁו רוֹאֶה אֲנִי שֶׁאֵין זֶה אֶלָּא כְּאַיִן וּכְאֶפֶס לְעֻמַּת הַתַּעֲנוּגִים הָאֲמִתִּיִּים שֶׁל עוֹלָם הַבָּא.<p dir="rtl">
וְאֵלּוּ הֵם דִּבְרֵי הַמִּשְׁנָה בְּאָבוֹת <span class="booklinks" onclick="sendBookLink(this)" onmouseover="setBookLinkTitle(this)">(ד, יז)</span>:<p dir="rtl">
<small>(יָפָה שָׁעָה שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶּה.)</small><p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יג המחשתו הנפלאה והמפרסמת של הרב דסלר עולם הזה ביחס לעולם הבא">יג. הַמְחָשָׁתוֹ הַנִּפְלָאָה וְהַמְפֻרְסֶמֶת שֶׁל הָרַב דֶּסְלֶר - עוֹלָם הַזֶּה בְּיַחַס לָעוֹלָם הַבָּא</h3><p dir="rtl">
 וּמְבָאֵר הָרַב דֶּסְלֶר זצוק"ל בְּסִפְרוֹ מִכְתָּב מֵאֵלִיָּהוּ <span class="booklinks" onclick="sendBookLink(this)" onmouseover="setBookLinkTitle(this)">(ח"א עמ 4 - 5)</span> בְּהֶסְבֵּר נִפְלָא וּמֻפְלָא בְּיוֹתֵר:<p dir="rtl">
אָמְרוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(קידושין ל"ט)</span> שְׂכַר מִצְוָה בְּהַאי עָלְמָא לֵיכָּא, וְלִכְאוֹרָה הַפֵּרוּשׁ הוּא שֶׁאֵין מְשַׁלְּמִים לָאָדָם אֶת שְׂכַר הַמִּצְווֹת אֲשֶׁר יַעֲשֶׂה, בְּהַאי עָלְמָא, כִּי שְׂכָרוֹ אִתּוֹ לָעוֹלָם הַבָּא.<p dir="rtl">
אָמְנָם הָעִנְיָן עָמֹק מְאֹד וְרָאוּי לְבָאֲרוֹ אֵל נָכוֹן.<p dir="rtl">
אָמְרוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(אבות פ"ד י"ז)</span>, "יָפָה שָׁעָה אַחַת שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶּה". גַּם דָּבָר זֶה צָרִיךְ בֵּאוּר וְהִתְבּוֹנְנוּת, חֶפְצִי לְגַלּוֹת בְּזֶה, מה שֶׁזָּכִיתִי לִשְׁמֹעַ מהו"כ אדמו"ר מוהרצ"א בְּרוֹידָא זַצַ"ל. הוּא פֵּרֵשׁ כִּי עִנְיַן כָּל חַיֵּי עוֹלָם הַזֶּה הוּא, אִם נְקַבֵּץ אֶל תּוֹךְ רֶגַע אַחַת אֶת כָּל שָׁעוֹת וְגַם רְגָעִים שֶׁל אֹשֶׁר וְנַחַת שֶׁיֵּשׁ לָאָדָם בְּמֶשֶׁךְ כָּל יְמֵי חַיָּיו, וּנְצָרֵף לְזֶה אֶת כָּל הָאֹשֶׁר וְהַנַּחַת שֶׁיֵּשׁ לְכָל חֲבֵרָיו וּמְיֻדָּעָיו בְּכָל יְמֵי חַיֵּיהֶם וְגַם אֶת זֶה נַכְנִיס אֶל אוֹתוֹ הָרֶגַע וְנִתֵּן הַכֹּל לְאָדָם אֶחָד, הַאִם אֶפְשָׁר לְשַׁעֵר אֶת מַדְרֵגַת הָאֹשֶׁר אֲשֶׁר יַרְגִּישׁ הָאָדָם הַהוּא בָּרֶגַע הַהוּא? אָכֵן זֹאת וְעוֹד אַחֶרֶת, כִּי נְצָרֵף אֶל תּוֹךְ הָרֶגַע הַהוּא וְנִתֵּן לָאָדָם הַזֶּה אֶת כָּל הָאֹשֶׁר וְהַנַּחַת שֶׁיֵּשׁ לְאַנְשֵׁי כָּל הָעִיר בְּמֶשֶׁךְ כָּל יְמֵי חַיֵּיהֶם, וְעוֹד יוֹתֵר מִזֶּה כִּי נְצָרֵף עוֹד אֶת כָּל הָאֹשֶׁר שֶׁל כָּל דָּרֵי עֲיָרוֹת שֶׁבְּכָל הַמְּדִינָה וּבְכָל מְדִינָה וּמְדִינָה, הַיְנוּ כָּל הַטּוֹב שֶׁבָּעוֹלָם בְּמֶשֶׁךְ דּוֹר שָׁלֵם, וְהַכֹּל נְצָרֵף אֶל תּוֹךְ הָרֶגַע הַהוּא וְנִתֵּן לְאָדָם אֶחָד, מִכָּל מָקוֹם עֲדַיִן אֵין זֶה "כָּל חַיֵּי הָעוֹלָם הַזֶּה" אֲבָל כָּל חַיֵּי הָעוֹלָם הַזֶּה הוּא, אִם נְצָרֵף אֶת כָּל הָאֹשֶׁר, שֶׁבְּכָל הַדּוֹרוֹת מֵרֵאשִׁית הַבְּרִיאָה עַד סוֹף כָּל הַדּוֹרוֹת, וְהַכֹּל מַמָּשׁ, כָּל טוּב הָעוֹלָם הַזֶּה בְּלִי שׁוּם יוֹצֵא מִן הַכְּלָל, הַכֹּל יִנָּתֵן לְאָדָם אֶחָד וּבְרֶגַע אֶחָד מַמָּשׁ, אִם כֵּן הֲלֹא אֵין לְךָ אֹשֶׁר יָתֵר עַל זֶה כְּלָל, וְאַף עַל פִּי כֵן, קֹרַת רוּחַ בָּעוֹלָם הַבָּא גָּדוֹל הֵימֶנּוּ.<p dir="rtl">
וּבֵאוּר מַדְרֵגַת קֹרַת רוּחַ, פֵּרֵשׁ אדמו"ר מוֹרִי חָמִי זצוק"ל שֶׁהוּא כְּצִיּוּר סְעֻדַּת שִׂמְחָה גְּדוֹלָה בְּבֵית מְלָכִים אֲשֶׁר יַעֲבֹר עָנִי וְיָרִיחַ אֶת רֵיחַ הַסְּעֻדָּה מִדֵּי עָבְרוֹ בָּרְחוֹב מִחוּץ לַבַּיִת, וְיֵהָנֶה מִן הָרֵיחַ הַטּוֹב, זֶהוּ בִּבְחִינַת קֹרַת רוּחַ. וְכֵן גַּם בָּעוֹלָם הַבָּא אִם אָדָם אֵינֶנּוּ זוֹכֶה לָעוֹלָם הַבָּא גּוּפָא, אֶלָּא שֶׁמַּרְשִׁים לוֹ לַעֲבֹר מִבַּחוּץ וְלֵהָנוֹת רַק מֵרֵיחַ הַטּוֹב שֶׁל הָעוֹלָם הַבָּא הַמּוּכָן לַצַּדִּיקִים זֶהוּ פֵּרוּשׁ מִי שֶׁיֵּשׁ לוֹ קֹרַת רוּחַ בָּעוֹלָם הַבָּא (הַיְנוּ רַק קֹרַת רוּחַ שֶׁל עוֹלָם הַבָּא וְלֹא עוֹלָם הַבָּא עַצְמוֹ) - הוּא הַשָּׂכָר הַיּוֹתֵר קָטָן אֲשֶׁר אֶפְשָׁר לְהִמָּצֵא, וְעַל כָּרְחֵנוּ הוּא עֲבוּר הַמִּצְוָה הַיּוֹתֵר קְטַנָּה אֲשֶׁר אֵין קְטַנָּה הֵימֶנָּה (שֶׁהֲרֵי כָּל מִצְוָה יֵשׁ לָהּ מַתַּן שָׂכָר בָּעוֹלָם הַבָּא) - וְעַל זֶה אָמְרוּ כִּי כָּל חַיֵּי עוֹלָם הַזֶּה וְכָל תַּעֲנוּגָיו וְאָשְׁרָיו כְּלוּלִים יַחַד מֵרֵאשִׁית הַבְּרִיאָה וְעַד סוֹף סוֹפָהּ עוֹד לֹא יַגִּיעוּ אֶל קֹרַת רוּחַ כָּזֶה בָּעוֹלָם הַבָּא.<p dir="rtl">
הֲרֵי שֶׁיִּתְבָּאֵר לָנוּ הֵיטֵב כִּי שְׂכַר מִצְוָה בְּהַאי עָלְמָא לֵיכָּא, הוּא מִשּׁוּם שֶׁאֵין לְךָ שׁוּם מִצְוָה מִן הַמִּצְווֹת אֲפִלּוּ הַקְּטַנָּה בְּיוֹתֵר אֲשֶׁר לֹא יִהְיֶה שְׂכָרָהּ יוֹתֵר מִכָּל מַה שֶּׁאֶפְשָׁר שֶׁיִּמָּצֵא שָׂכָר וְטוֹב בְּכָל הָעוֹלָם הַזֶּה כֻּלּוֹ. וְיִהְיֶה כְּתִרְגּוּם הַמִּלִּים מַמָּשׁ: דְּלֵיכָּא בָּעוֹלָם הַזֶּה - אֵין בְּכָל הָעוֹלָם כֻּלּוֹ מַה שֶּׁיִּהְיֶה אֶפְשָׁר לִהְיוֹת - שְׂכַר מִצְוָה - וַאֲפִלּוּ לַמִּצְוָה הַיּוֹתֵר קְטַנָּה.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יד עונג אמיתי לעומת ענג מדומה">יד. עֹונֶג אֲמִיתִּי לְעֻומַּת עֹנֶג מְדֻומֶּה</h3><p dir="rtl">
וּבְעֶצֶם, בַּת יִשְׂרָאֵל הַיְקָרָה, הַמָּשָׁל שֶׁהֵבִיא הַסַּבָּא מִקֶּלֶם הוּא רַק לְהַמְחִישׁ אֶת הַפַּעַר שֶׁבֵּין עָנְגֵי עוֹלָם הַזֶּה לְעָנְגֵי עוֹלָם הַבָּא, אוּלָם לֹא נָגַע הוּא בִּנְקֻדָּה נוֹסֶפֶת, שֶׁלֹּא רַק שֶׁיֶּשְׁנוֹ פַּעַר בֵּין עָנְגֵי עוֹלָם הַזֶּה לְעָנְגֵי הָעוֹלָם הַבָּא, אֶלָּא עָנְגֵי עוֹלָם הַזֶּה אֵינָם עֳנָגִים כְּלָל, אֵינָם אֹשֶׁר כְּלָל, הַבּוֹחֵר לוֹ אֶת עָנְגֵי עוֹלָם הַזֶּה נוֹפֵל בְּקִנְאָה תַּאֲוָה וְחֶמְדָּה הַמּוֹצִיאִים אֶת הָאָדָם מִן הָעוֹלָם, וְאֵין זֶה אֹשֶׁר אֲמִתִּי כְּלָל, עָנְגֵי עוֹלָם הַזֶּה אֵינָם בְּגֶדֶר עֳנָגִים חֶלְקִיִּים לַנְּשָׁמָה. אֶלָּא אֵינָם עֳנָגֶיהָ כְּלָל, אַדְרַבָּא כְּחוֹחִים וּכְצִנִּים בְּעֵינֵיהֶם, בָּהֶם תִּמְאַס וְתִגְעַל.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, טו ככל שחיים בערכים גבוהים הערכים הקטנים מתגמדים ונעלמים משל נפלא להמחשה">טו. כְּכָל שֶׁחַיִּים בַּעֲרָכִים גְּבוֹהִים - הָעֲרָכִים הַקְּטַנִּים מִתְגַּמְדִים וְנֶעֱלָמִים - מָשָׁל   נִפְלָא לְהַמְחָשָׁה</h3><p dir="rtl">
הַבִּיטוּ אֶל אַבְרָהָם אֲבִיכֶם וְאֶל שָׂרָה תְּחוֹלֶלְכֶם<span class="booklinks" onclick="sendBookLink(this)" onmouseover="setBookLinkTitle(this)">(ישעיה נא, ב)</span> אֵם וּבַת יְקָרוֹת שֶׁבְּעַמֵּנוּ, כַּמָּה שֶׁתְּיַקְּרוּ עַצְמְכֶן, וְתַכִּירוּ בִּכְבוֹדְכֶן אֵצֶל הַבּוֹרֵא, וְיִהְיֶה מוּחָשִׁי אֶצְלְכֶם קִרְבַתְכֶן לַבּוֹרֵא, וְכַמָּה שֶׁיּוֹתֵר תֵּדְעוּ אֶת חֶפְצוֹ בְּקִרְבַתְכֶן, וְאֶת שַׁעֲשׁוּעָיו בִּתְפִלַּתְכֶן. וְאֶת הִתְפָּאֲרוּתוֹ בִּגְבוּרַתְכֶן וּבְנִצְחוֹן יִצְרְכֶם, כֵּן יִתְגַּמְּדוּ לִפְנֵיכֶם כָּל חֲמוּדוֹת עוֹלָם הַזֶּה הַמְדֻמּוֹת.<p dir="rtl">
וּבְמָשָׁל נִפְלָא הָיָה מַמְשִׁיל זֹאת הַגָּאוֹן הַצַּדִּיק רַבִּי יְהוּדָה לֵייבּ חַסְמָןזַצַ"ל בְּסִפְרוֹ "אוֹר יָהֵל".<p dir="rtl">
מָשָׁל לְאָדָם שֶׁיֵּשׁ לוֹ מְכוֹנִית פְּאֵר בְּשֹׁוִי מִילְיוֹן שׁ"ח, יוֹם אֶחָד נוֹסֵעַ הוּא בִּמְהִירוּת, צוֹפֵר לְכָל הַמְּכוֹנִיּוֹת שֶׁמִּצִּדָּיו כְּדֵי שֶׁיְּפַנּוּ לוֹ מָקוֹם, שֶׁכֵּן מְמַהֵר הוּא לְעִנְיָן מְסֻיָּם, מַגִּיעַ "אַחַר כָּבוֹד" לַחֲנִיָּתוֹ הַמְפֹאֶרֶת, מַחֲנֶה שָׁם אֶת רִכְבּוֹ הַמְפֹאָר, אָץ וְרָץ לְבֵיתוֹ, מַגִּיעַ לַמְּגֵרָה שֶׁבַּאֲרוֹנוֹ. שׁוֹלְפָהּ, מֵרִיק אֶת תְּכוּלָתָהּ עַל הַשֻּׁלְחָן, וּמַה לְּפָנָיו? מְכוֹנִיּוֹת קְטַנּוֹת - צַעֲצוּעֵי יְלָדִים בְּנֵי 2 - 3 הַנִּמְכָּרוֹת בִּשְׁקָלִים בּוֹדְדִים, יוֹשֵׁב הוּא לוֹ, וּמִשְׁתַּעֲשֵׁעַ בָּהֶם, מְשַׂחֵק בָּהֶם עַל שֻׁלְחָנוֹ בָּזֶה אַחַר זֶה בַּהֲנָאָה מְרֻבָּה. לִזְמַן מָה עַד שֶׁשָּׂבְעָה נַפְשׁוֹ מִלְּהִתְעַנֵּג עֲלֵיהֶם..!<p dir="rtl">
שׁוֹאֲלִים לְאָדָם זֶה, הַסְבֵּר לָנוּ פֵּשֶׁר הַנְהָגָתְךָ. הֲרֵי יֵשׁ לְךָ בַּחוּץ מְכוֹנִית בְּשֹׁוִי מִילְיוֹן שׁ"ח, מַה לְּךָ מִצַּעֲצוּעֵי הַיְלָדִים הַלָּלוּ. מֵשִׁיב: מַה לָּכֶם כִּי תִּתְמְהוּ עָלַי, מִתְעַנֵּג אֲנִי גַּם עַל מְכוֹנִיתִי הַמְפֹאֶרֶת וְגַם עַל מְכוֹנִיּוֹת אֵלּוּ - צַעֲצוּעֵי הַיְלָדִים..<p dir="rtl">
מֶה הָיִינוּ אוֹמְרִים עַל אָדָם זֶה? בְּוַדַּאי שֶׁאֲחָזוֹ שִׁגָּעוֹן וְשִׁבּוּשׁ הַמַּצְרִיךְ טִפּוּל פְּסִיכוֹלוֹגִי..<p dir="rtl">
לֹא יִתָּכֵן שֶׁיִּחְיֶה הָאָדָם בַּעֲרָכִים גְּבוֹהִים כְּעָשִׁיר בִּפְנִינָיו וּבְיַהֲלוֹמָיו, וּבְמַקְבִּיל יִחְיֶה גַּם בְּאוֹתָהּ מִדָּה בַּעֲרָכִים שֶׁל מִשְׂחֲקֵי הַיְלָדִים.<p dir="rtl">
אָכֵן הַיְלָדִים שֶׁאֵין לָהֶם הֲבָנָה בַּעֲרָכִים גְּבוֹהִים, אֲזַי הַצַּעֲצוּעִים הֵמָּה הָעֲרָכִים שֶׁתּוֹפְסִים לָהֶם אֶת רֹאשָׁם, אוּלָם שֶׁיְּשַׁמְּשׁוּ יַחַד אֵצֶל הָאָדָם עֲרָכִים גְּדוֹלִים וּקְטַנִּים בְּמִדָּה שׁוֹנָה, זֶה לֹא יִתָּכֵן.<p dir="rtl">
וּבְכֵן בַּת יִשְׂרָאֵל הַיְקָרָה, אִם תַּפְנִימִי לְעַצְמֵךְ אֶת הָעֲרָכִים הָרוּחָנִיִּים הַגְּבוֹהִים, וְתִרְאִי בָּהֶם כְּעִקָּר, בְּמֵילָא יִתְגַּמְּדוּ לְפָנַיִךְ הָעֲרָכִים הַגַּשְׁמִיִּים וְהַחָמְרָנִיִּים, וְתִשְׁתַּמְּשִׁי בָּהֶם אַךְ וְרַק לְצֹרֶךְ קִיּוּמֵךְ, וּלְצֹרֶךְ הָאֶפְשָׁרוּת שֶׁל לְיַשֵּׂם לְמַעֲשֶׂה אֶת הַכָּרָתֵךְ בָּעֲרָכִים הָרוּחָנִיִּים.<p dir="rtl">
בְּמַצָּב זֶה שֶׁהַכָּרָתֵךְ תְּהֵא אֲמִתִּית בָּעֲרָכִים הָרוּחָנִיִּים, לֹא תִּכְעֲסִי וְלֹא תַּקְפִּידִי בְּהֵעָדְרָם שֶׁל עֶרְכֵי הַחֹמֶר, לֹא תָּחוּשִׁי חֲסֵרָה, נִפְסֶדֶת, מְקֻפַּחַת, חַסְרַת בִּטָּחוֹן כְּלַפֵּי חַבְרוֹתַיִךְ שֶׁיֵּשׁ לָהֶם כָּל טוּב עוֹלָם הַזֶּה, וְאוּלַי אַף תְּרַחֲמִי עֲלֵיהֶם עַל כָּךְ שֶׁטָּעוּ וְשָׁקְעוּ בְּהַבְלֵי הַחֹמֶר.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, טז משל נוסף לרעיון הנזכר במשל הקודם">טז. מָשָׁל נוֹסָף לָרַעְיוֹן הַנִּזְכָּר בַּמָּשָׁל הַקּוֹדֵם</h3><p dir="rtl">
מָשָׁל נוֹסָף לְמָה הַדָּבָר דּוֹמֶה<p dir="rtl">
אָדָם הַמְפַרְנֵס יְחִידִי אֶת בְּנֵי בֵּיתוֹ, אֶת אִשְׁתּוֹ מְסַדֵּר כְּמַלְכָּה בַּבַּיִת, לֹא דּוֹרֵשׁ מִמֶּנָּה לַעֲבֹד בַּחוּץ, דּוֹאֵג לְכָל צְרָכֶיהָ וְצָרְכֵי בְּנֵי הַבַּיִת, וְרַק בַּקָּשָׁה אַחַת בְּפִיו, שֶׁיְּהֵא הַבַּיִת מְסֻדָּר פָּחוֹת אוֹ יוֹתֵר, וְשֶׁתִּדְאַג לוֹ אִשְׁתּוֹ לְאַחַר שׁוּבוֹ לַעֲבוֹדָתוֹ לַאֲרוּחָה אַחַת בְּיוֹם מֻשְׁקַעַת חַמָּה וְטוֹבָה שֶׁתַּשְׂבִּיעַ אֶת רַעֲבוֹנוֹ, אַחַר שֶׁעוֹבֵד הוּא קָשֶׁה בְּמֶשֶׁךְ כָּל הַיּוֹם, וְכִמְעַט לֹא בָּא אֹכֶל לְפִיו בְּמֶשֶׁךְ יוֹם עֲבוֹדָתוֹ.<p dir="rtl">
בָּרוּר שֶׁזּוֹ בַּקָּשָׁה מִינִימָלִית, צוֹדֶקֶת וּמְחֻיֶּבֶת.<p dir="rtl">
יוֹם אֶחָד לְאַחַר יוֹם מְפָרֵךְ חָזַר זֶה מֵעֲבוֹדָתוֹ הַקָּשָׁה, מְעוֹדָד בְּתִקְוָה הִנֵּה וּמְחַכָּה לוֹ אֲרוּחָה טוֹבָה מַרְגִּיעָה, מַשְׂבִּיעָה וּמְרַעֲנֶנֶת.<p dir="rtl">
נִכְנָס זֶה לְבֵיתוֹ, אָכֵן רוֹאֶה הוּא עַל הַגַּז סִיר אֹכֶל, וּמִיָּד חָשׁ מַרְגּוֹעַ, הִנֵּה, לְזֶה צִפִּיתִי, עַתָּה אָבוֹא עַל סִפּוּקִי וּמַרְגּוֹעִי.<p dir="rtl">
פּוֹתֵחַ אֶת הַסִּיר, וּלְנֶגֶד עֵינָיו נִרְאֶה פַּרְצוּפוֹ וְתוּ לֹא - סִיר נָקִי וּמַבְרִיק..!<p dir="rtl">
פּוֹנֶה הוּא לְאִשְׁתּוֹ - בְּתִקְוָה שֶׁמָּא הָאֹכֶל בְּמָקוֹם אַחֵר, וְשׁוֹאֵל: אִשְׁתִּי, מַה הֵכַנְתְּ הַיּוֹם לַאֲרוּחָתִי?!<p dir="rtl">
מְשִׁיבָה לוֹ אִשְׁתּוֹ: הַיּוֹם לֹא הִתְחַשֵּׁק לִי לְבַשֵּׁל, יֵשׁ בָּאָרוֹן כַּמָּה עוּגוֹת..<p dir="rtl">
הֲיֵשׁ לְתָאֵר אֶת קִצְפּוֹ וְזַעֲמוֹ שֶׁל זֶה, נַנִּיחַ שֶׁאָדָם זֶה גּוֹי, הֲלֹא מִיָּד הָיָה מַכֶּה אֶת אִשְׁתּוֹ, מְקַלֵּל, זוֹעֵם וְקוֹצֵף לְלֹא הֶפְסֵק וּבְיַחַס לְגוֹי בְּהֶחְלֵט הַדָּבָר צוֹדֵק.<p dir="rtl">
לֹא נִגְמַר הַסִּפּוּר.<p dir="rtl">
לַמָּחֳרָת הוֹלֵךְ גּוֹי זֶה לִבְדֹּק אֶת מַצַּב כַּרְטִיס הַהַגְרָלָה שֶׁרָכַשׁ לִפְנֵי כַּמָּה יָמִים, וּמִתְבָּרֵר לוֹ שֶׁזָּכָה בַּעֲשָׂרָה מִילְיוֹן שׁ"ח..<p dir="rtl">
הִתְאַפֵּק אוֹתוֹ גּוֹי מִלְּסַפֵּר זֹאת לְשׁוּם אָדָם, וְהִמְתִּין לְסִיּוּם עֲבוֹדָתוֹ לְסַפֵּר זֹאת לְאִשְׁתּוֹ עַל אָשְׁרָם הַגָּדוֹל לוֹ זָכוּ בְּיוֹם אֶחָד.<p dir="rtl">
מַגִּיעַ הוּא לְבֵיתוֹ, וְהִנֵּה לֹא מוֹצֵא אֶת אִשְׁתּוֹ בְּבֵיתוֹ, קוֹרֵא לָהּ בִּשְׁמָהּ, עוֹנָה הִיא לוֹ מֵאַחַד הַחֲדָרִים שֶׁסָּגְרָה עַצְמָהּ בְּתוֹכוֹ, וְאוֹמֶרֶת לוֹ, בַּעֲלִי, פּוֹחֶדֶת אֲנִי פֶּן תַּכֵּנִי וּתְקַלְּלֵנִי שֶׁכֵּן גַּם הַיּוֹם לֹא הֵכַנְתִּי אֲרוּחָה..<p dir="rtl">
מִיָּד מִתְפָּרֵץ הָאִישׁ בִּצְחוֹק גָּדוֹל.. וּמִתִּמְהוֹנָהּ שֶׁל אִשְׁתּוֹ עַל צְחוֹקוֹ שֶׁאֵינוֹ פּוֹסֵק נִכְנְסָה לְבֶהָלָה פֶּן אֵרַע לְבַעֲלָהּ מַשֶּׁהוּ מִכַּעֲסוֹ וְזַעֲמוֹ, יָצְאָה אֵלָיו לִרְאוֹת אֶת אֲשֶׁר קָרָהוּ, וְאָז בְּנֹעַם וּבְחֵן אוֹמֵר לָהּ בַּעֲלָהּ: בּוֹאִי וּשְׁבִי, יֵשׁ לָנוּ הַפְתָּעָה גְּדוֹלָה הַיּוֹם, מוֹצִיא אֶת כַּרְטִיס הַהַגְרָלָה וְאוֹמֵר לָהּ, בְּכַרְטִיס זֶה אָנוּ מֵהַיּוֹם מִילְיוֹנֶרִים..<p dir="rtl">
וְהִנֵּה פֶּלֶא, שָׁכַח זֶה מֵאֲרוּחָתוֹ, מֵרַעֲבוֹנוֹ, לְלֹא כַּעַס, לְלֹא קְלָלוֹת וְהַכָּאוֹת, אַדְרַבָּא מַצַּב רוּחוֹ הָיָה טוֹב וְשָׂמֵחַ גַּם בְּכַמָּה עוּגִיּוֹת.<p dir="rtl">
מַה שֶּׁאָכַל אֶתְמוֹל עִם קְלָלוֹת וּצְעָקוֹת - אָכַל הַיּוֹם בְּנַחַת וּבְשִׂמְחָה וּבְטוּב לֵבָב.<p dir="rtl">
וּבְכֵן נִתְבּוֹנֵן, מָה אֵרַע לְאוֹתוֹ גּוֹי, אֶתְמוֹל תָּקַף, הִכָּה, קִלֵּל, וְהַיּוֹם הִתְגַּמְּדָה אֶצְלוֹ כָּל אוֹתָהּ בְּעָיָה וְלֹא חָשׁ בָּהּ כְּלָל?<p dir="rtl">
הַתְּשׁוּבָה פְּשׁוּטָה,<p dir="rtl">
אֶתְמוֹל לֹא הָיָה לוֹ לְאוֹתוֹ גּוֹי שׁוּם עֲרָכִים גְּבוֹהִים מֵעֵבֶר לְמַאֲכָלוֹ, וּכְשֶׁזֶּה חָסֵר לוֹ, חָסֵר לוֹ כָּל עוֹלָמוֹ, הַיּוֹם כְּשֶׁחַי הוּא בַּעֲרָכִים שֶׁל מִילְיוֹנֵר, וַעֲדַיִן הַהִתְלַהֲבוּת וְהַהִתְפַּעֲלוּת מְפַעֶמֶת בְּקִרְבּוֹ, הִתְגַּמְּדוּ אֶצְלוֹ כָּל הָעֲרָכִים הַפְּחוּתִים.<p dir="rtl">
אֵם וּבַת יְקָרוֹת!<p dir="rtl">
אִם תְּיַקְּרוּ עַצְמְכֶן וְתָחוּשׁוּ אֶת הָעֲרָכִים הַגְּבוֹהִים שֶׁנֵּחַנְתֶּן בָּהֶם, וּתְנַצְּלוּם לְקִרְבַת ה', לִדְבֵקוּת בּוֹ, לִתְפִלָּה אֵלָיו, לְהַשְׁלָמַת עַצְמְכֶן בְּתַפְקִידְכֶן בְּבֵיתְכֶן עִם בַּעֲלֵיכֶן וְיַלְדֵיכֶן, תָּחוּשׁוּ סִפּוּק נַפְשִׁי עָצוּם, עַד שֶׁיִּתְגַּמְּדוּ בְּעֵינֵיכֶן כָּל חֲמוּדוֹת הָעוֹלָם וְתַעֲנוּגוֹתָיו, וּבַמֶּה שֶׁתִּשְׁתַּמְּשׁוּ מִן הָעוֹלָם יְהֵא זֶה לְצֹרֶךְ שְׁלֵמוּתְכֶן, וְאָז תָּחוּשׁוּ בְּתַעֲנוּגֵי עוֹלָם הַזֶּה הַנִּצְרָכִים לָכֶן לְצֹרֶךְ שְׁלֵמוּתְכֶן אֶת כָּל הַתַּעֲנוּגִים שֶׁבָּעוֹלָם, שֶׁכֵּן תִּשְׂמְחוּ בְּחֶלְקְכֶן אַחַר שֶׁמַּסְפִּיק הוּא לָכֶם לִשְׁלֵמוּתְכֶן, וִיקֻיַּם בָּכֶן: "אֵיזֶהוּ עָשִׁיר הַשָּׂמֵחַ בְּחֶלְקוֹ", שִׂמְחַתְכֶן תְּהֵא גַּם מֵעֶרְכֵי עוֹלָם הַזֶּה שֶׁבְּיֶדְכֶן, תֵּהָנוּ מֵהָאֲכִילָה, מֵהַלְּבוּשׁ, מֵהַטִּיּוּל וּמִכָּל אֲשֶׁר תִּשְׁתַּמְּשׁוּ בּוֹ לְצֹרֶךְ הָעֲרָכִים הָעִקָּרִיִּים, שֶׁכֵּן תָּבִינוּ שֶׁדַּי בְּמוּעָט לְהִסְתַּפֵּק בּוֹ עַל מְנָת לְסַפֵּק אֶת הַגּוּף וְלַהֲבִיאוֹ עַל סִפּוּקוֹ בִּמְעַט זֶה, וְתָחוּשׁוּ שְׂבִיעָה בַּמּוּעָט וּבְחֶלְקְכֶן שֶׁנָּתַן לָכֶן ה' כְּאִלּוּ וּבְיֶדְכֶן כָּל הַהֲנָאוֹת שֶׁבָּעוֹלָם, כִּי לֹא תָּחוּשׁוּ שֶׁחָסֵר לָכֶן מַשֶּׁהוּ, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תהילים לד, יא)</span> "וְדֹרְשֵׁי ה' לֹא יַחְסְרוּ כָל טוֹב". לֹא נֶאֱמַר שֶׁלְּדוֹרְשֵׁי ה' יֵשׁ כָּל טוֹב אֶלָּא לֹא יַחְסְרוּ כָל טוֹב, כְּלוֹמַר גַּם אִם בְּפֹעַל אֵין לָהֶם אֶת כָּל הַטּוֹב הַגַּשְׁמִי שֶׁבָּעוֹלָם, תְּחוּשָׁתָם שֶׁלֹּא חָסֵר לָהֶם דָּבָר.<p dir="rtl">
הֵפֶךְ אַנְשֵׁי הַחֹמֶר, שֶׁגַּם כַּאֲשֶׁר יֵשׁ לָהֶם אֶת כָּל גַּשְׁמִיּוּת הָעוֹלָם, חָשִׁים שֶׁחָסֵר לָהֶם עוֹד תַּאֲוָה, עוֹד כָּבוֹד, וְאֵין לְתוֹחַלְתָּם הַנִּכְזֶבֶת סוֹף עִמָּהּ יִחְיוּ, עִמָּהּ יָמוּתוּ וַחֲצִי תַּאֲוָתָם לֹא יַשִּׂיגוּ.<p dir="rtl">
וּבְזֶה תַּחְסֹכְנָה מֵעַצְמְכֶן כַּעַס, הַקְפָּדָה, קִנְאָה, תַּחֲרוּת, כָּבוֹד, כִּי לֹא יִשְׁווּ בְּעֵינֵיכֶן עֶרְכֵי עוֹלָם הַזֶּה לִכְעֹס וּלְהַקְפִּיד עֲלֵיהֶם.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יז ידיעת המכובדות נחוצה למצות הבטחון בה'">יז. יְדִיעַת הַמְכֻובָּדוּת נְחוּצָה לְמִצְוַת הַבִּטָּחוֹן בַּה'</h3><p dir="rtl">
יְדִיעַת הַיַּקְרוּת וְהַמְכֻבָּדוּת נְחוּצָה לְמִצְוַת הַבִּטָּחוֹן בַּה', מִצְוָה יְסוֹדִית, מִצְוָה תַּכְלִיתִית שֶׁכָּל הַמִּצְווֹת תַּכְלִיתָן הַבִּטָּחוֹן בַּה' כַּמְבֹאָר בָּרַמְבַּ"ן, וּבְהַגְּרָ"א וְעוֹד, וּבְכֵן בִּטָּחוֹן בַּה' מַהוּ?<p dir="rtl">
שֶׁיֵּדַע הָאָדָם שֶׁהַקָּדוֹשׁ בָּרוּךְ הוּא מְסַדֵּר לוֹ אֶת כָּל עִנְיָנָיו, פַּרְנָסָתוֹ קְצוּבָה לוֹ, זִוּוּגוֹ גָּזוּר עָלָיו, וְכַמּוּבָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(סוטה, ב, א)</span> מַכְרִיזִין מִן הַשָּׁמַיִם בַּיִת פְּלוֹנִי לִפְלוֹנִי שָׂדֶה פְּלוֹנִית לִפְלוֹנִי, זִוּוּג פְּלוֹנִי לִפְלוֹנִי, כְּלוֹמַר הַבּוֹרֵא מְסַדֵּר לָאָדָם אֶת בֵּיתוֹ, שָׂדֵהוּ כְּלוֹמַר פַּרְנָסָתוֹ, זִוּוּגוֹ, כְּאָב הַדּוֹאֵג לִבְנוֹ יַקִּירוֹ לְהַזְמִין לוֹ כָּל צְרָכָיו.<p dir="rtl">
וְכַמְבֹאָר בָּרַמְבַּ"ן סוֹף פָּרָשַׁת "בֹּא" שֶׁאֵין לָאָדָם חֵלֶק בְּתוֹרַת מֹשֶׁה עַד שֶׁיֵּדַע וְיַאֲמִין שֶׁכָּל פְּרָטֵי עִנְיָנָיו וּמִקְרָיו הֵמָּה נִסִּים, אֵין בָּהֶם טֶבַע וּמִקְרֶה הָעוֹלָם כְּלָל בֵּין בְּרַבִּים בֵּין בְּיָחִיד.<p dir="rtl">
הִנֵּה מָה אָנוּ מְבָרְכִים אֶת ה' בְּכָל יוֹם בְּבִרְכוֹת הַשַּׁחַר אִם לֹא עַל הַשְׁגָּחָתוֹ הַפְּרָטִית אִתָּנוּ, הִנֵּה מְבָרְכִים אָנוּ בִּרְכַּת "אֲשֶׁר יָצַר", וּמַה כָּתוּב בָּהּ, "גָּלוּי וְיָדוּעַ לִפְנֵי כִּסֵּא כְּבוֹדֶךָ שֶׁאִם יִסָּתֵם אֶחָד מֵהֶם אוֹ אִם יִפָּתֵחַ אֶחָד מֵהֶם אִי אֶפְשָׁר לְהִתְקַיֵּם אֲפִלּוּ שָׁעָה אַחַת".<p dir="rtl">
רָאִיתִי בְּשֵׁם הַגְּרָ"א שֶׁכּוֹתֵב לָמָּה בִּבְרָכָה זוֹ דַּוְקָא מַזְכִּירִים אָנוּ אֶת כִּסֵּא הַכָּבוֹד, "גָּלוּי וְיָדוּעַ לִפְנֵי כִּסֵּא כְּבוֹדֶךָ", לוֹמַר לְךָ שֶׁאַף הַנִּסְתָּרוֹת שֶׁבִּמְעֵי הָאָדָם, וְכֵן כָּל אֵיבָר וְאֵיבָר שֶׁבָּאָדָם, כָּל גִּיד, כָּל עוֹרֵק נִסְתָּר שֶׁבָּאָדָם, אוֹ שֶׁרָאוּי לִהְיוֹת סָתוּם, מֻשְׁגָּח, וְגָלוּי לִפְנֵי כִּסֵּא הַכָּבוֹד - לְפָנָיו יִתְבָּרַךְ מַה מַּצָּבוֹ שֶׁל כָּל פְּרָט בְּתוֹכִיּוּת גּוּף הָאָדָם, כְּלוֹמַר שֶׁלֹּא רַק רוֹאֶה הַבּוֹרֵא אֶת הַחִיצוֹנִיּוּת הַנִּרְאֵית לָעַיִן, אֶלָּא גָּלוּי וְיָדוּעַ לְפָנָיו אַף מַצַּב הָאֵיבָרִים הַפְּנִימִיִּים שֶׁל הָאָדָם שֶׁלֹּא יִסָּתֵם הַפָּתוּחַ וְלֹא יִפָּתַח הַסָּתוּם.<p dir="rtl">
וְאַחַר כָּךְ מְבָרְכִים אָנוּ לַה' עַל הַנְּשָׁמָה שֶׁבְּגוּפֵנוּ שֶׁנִּשְׁמֶרֶת הִיא בְּתוֹכֵנוּ, וְרַק הַקָּדוֹשׁ בָּרוּךְ הוּא שׁוֹמְרָהּ בְּכָל רֶגַע וְרֶגַע בְּתוֹכֵנוּ, וְאֵין אֵלּוּ בְּרָכוֹת כְּלָלִיּוֹת עַל כְּלָלוּת הָעוֹלָם, אֶלָּא בִּפְרָטוּת צָרִיךְ כָּל אֶחָד לְבָרֵךְ בְּרָכָה זוֹ גַּם עַל עַצְמוֹ, הֲרֵי שֶׁיֶּשְׁנָהּ כָּאן הַשְׁגָּחָה בִּפְרָטוּת כָּל אָדָם בְּאֹפֶן פְּרָטִי, וְעוֹד מְבָרְכִים אָנוּ עַל כָּל פְּרָטֵי תִּפְקוּד גּוּפֵנוּ, עַל שִׂכְלֵנוּ שֶׁמְּתַפְקֵד כָּרָאוּי לְלֹא שִׁבּוּשׁ, וּמוֹדִים אָנוּ אַף עַל כָּךְ שֶׁיֵּשׁ בְּלִבֵּנוּ דַּעַת לְהַבְדִּיל אֵימָתַי יוֹם וְאֵימָתַי לַיְלָה, וְעַל אַחַת כַּמָּה וְכַמָּה שֶׁנִּכְלַל בְּזֶה שֶׁמּוֹדִים אָנוּ לַה' עַל יֶתֶר עִנְיְנֵי הַשֵּׂכֶל שֶׁמַּבְדִּיל בְּכָל מַהֲלַךְ חַיֵּינוּ בֵּין הַטּוֹב לְהָרַע, בֵּין הַנִּצְרָךְ לַלֹּא נִצְרָךְ וְכַיּוֹצֵא. וְאַחַר כָּךְ מוֹדִים אָנוּ לַה' עַל פְּקִיחַת עֵינֵינוּ, עַל הַתָּרַת אֵיבָרֵינוּ מִמַּאֲסַר שְׁנָתָם, עַל זְקִיפַת קוֹמָתֵנוּ, עַל לְבוּשׁ בְּגָדֵינוּ, עַל הַנְעָלַת נְעָלֵינוּ, עַל הִתְחַדְּשׁוּת כֹּחֵנוּ וְעוֹד עַל פְּרָטֵי פְּרָטִים שֶׁבְּגוּפֵנוּ וּבְנַפְשֵׁנוּ.<p dir="rtl">
וִידִיעָה זוֹ מְחַיֶּבֶת אוֹתָנוּ לִבְטֹחַ בַּה', כְּלוֹמַר לְהָסִיר דְּאָגָה וְיָגוֹן, מֶתַח וְעֶצֶב מִלִּבּוֹתֵינוּ בִּהְיוֹתֵנוּ יוֹדְעִים שֶׁהַבּוֹרֵא מְסַדֵּר לָנוּ אֶת כָּל עִנְיְנֵי הַכְּלָלִים וְהַפְּרָטִים, וּכְמוֹ שֶׁדָּאַג לְצָרְכֵי אֲבוֹתֵינוּ בַּמִּדְבָּר, עַד שִׂמְלוֹתֵיהֶם וְנַעֲלֵיהֶם - וְכַנֶּאֱמָר: שִׂמְלָתְךָ לֹא בָלְתָה מֵעָלֶיךָ וְרַגְלְךָ לֹא בָצֵקָה.. וְנַעַלְךָ לֹא בָלְתָה מֵעַל רַגְלֶךָ.. הַמּוֹצִיא לְךָ מַיִם מִצּוּר הַחַלָּמִישׁ.. וְעוֹד פְּסוּקִים נִפְלָאִים שֶׁל הַשְׁגָּחָה שֶׁנָּהַג עִמָּנוּ בַּמִּדְבָּר.<p dir="rtl">
וְצָרִיךְ לִזְכֹּר וְלָדַעַת שֶׁהַהַנְהָגָה שֶׁל הַקָּדוֹשׁ בָּרוּךְ הוּא עִמָּנוּ בַּמִּדְבָּר מ' שָׁנָה בְּהַשְׁגָּחָה נִפְלָאָה עַל כָּל פְּרָטֵי צְרָכֵינוּ הָיְתָה הַנְהָגָה בְּנֵס מְפֻרְסָם, שֶׁמַּטְרָתוֹ לְלַמְּדֵנוּ עַל הַנִּסִּים הַנִּסְתָּרִים וּכְמוֹ שֶׁכָּתַב הָרַמְבַּ"ן: "וּמַטְּרַת הַנִּסִּים הַמְפֻרְסָמִים כְּדֵי שֶׁמֵּהֶם יוֹדֶה הָאָדָם בַּנִּסִּים הַנִּסְתָּרִים". נִסִּים נִסְתָּרִים הַכַּוָּנָה לְנִסֶּיךָ שֶׁבְּכָל יוֹם עִמָּנוּ, אֶלָּא שֶׁמְּלֻבָּשִׁים הֵמָּה בְּדֶרֶךְ הַטֶּבַע. וְכָךְ אָכֵן אוֹמְרִים אָנוּ וּמְשַׁבְּחִים לַה': "עַל נִסֶּיךָ שֶׁבְּכָל יוֹם עִמָּנוּ וְעַל נִפְלְאוֹתֶיךָ וְטוֹבוֹתֶיךָ שֶׁבְּכָל עֵת.<p dir="rtl">
וּבְכֵן נִתְבּוֹנֵן, הֵיאַךְ יָחוּשׁ הָאָדָם שֶׁהַקָּדוֹשׁ בָּרוּךְ הוּא עוֹשֶׂה עִמּוֹ נִסִּים בְּכָל עֵת, וְיִבְטַח בַּה' מִכָּל לִבּוֹ לְהָסִיר דְּאָגָה וְיָגוֹן, מֶתַח וְעַצְבָּנוּת, אִם לֹא שֶׁיָּחוּשׁ שֶׁהִנּוֹ יָקָר וְחָבִיב אֵצֶל בּוֹרֵא עוֹלָם, אִם לֹא שֶׁהוּא אָהוּב וְנֶחְמָד אֵצֶל בּוֹרֵא עוֹלָם, אִם לֹא שֶׁיֵּשׁ לְהַקָּדוֹשׁ בָּרוּךְ הוּא עֹנֶג לְהַרְעִיף עָלָיו רַק טוֹב.<p dir="rtl">
הֲלֹא בְּלֹא תְּחוּשָׁה זוֹ שֶׁהִנָּךְ יְקָרָה אֵצֶל בּוֹרֵא עוֹלָם, תַּעֲלֶה לָךְ מַחְשָׁבָה: בֶּאֱמֶת, עַל אַחַת כָּמוֹנִי הַקָּדוֹשׁ בָּרוּךְ הוּא שָׂם עֵינוֹ יוֹם וְלַיְלָה..?! בֶּאֱמֶת, עַל אַחַת כָּמוֹנִי יֵשׁ לְהַקָּדוֹשׁ בָּרוּךְ הוּא עִנְיָן בִּכְלָל לִדְאֹג לִי עַל כָּל פְּרָטֵי חַיַּי..?! וְכַיּוֹצֵא, וּבְכָךְ תִּתְרַחֲקִי מֵה', וְהַהֶפְסֵד הַגָּדוֹל הוּא שֶׁלָּךְ, שֶׁכֵּן יֵשׁ לָךְ אָב מֶלֶךְ, אוֹהֵב, חָרֵד לְגוֹרָלֵךְ הַטּוֹב, וְאַתְּ אֵינֵךְ מוּדַעַת לְכָךְ, הֲיֵשׁ הֶפְסֵד גָּדוֹל מִזֶּה?! הֲלֹא בְּכָךְ תַּפְסִידִי אֶת מִדַּת הַבִּטָּחוֹן הַיְקָרָה בְּיוֹתֵר.<p dir="rtl">
כַּמָּה זְקוּקָה אִשָּׁה לְמִדַּת הַבִּטָּחוֹן, בִּמְצִיאַת הַשִּׁדּוּךְ שֶׁלָּהּ, בִּמְצִיאַת הָעֲבוֹדָה, בִּשְׁלוֹם בֵּיתָהּ וְחִנּוּךְ יְלָדֶיהָ, הֲלֹא כָּל בִּנְיַן בֵּיתֵךְ זָקוּק לְבִטָּחוֹן בַּה' וּכְמוֹ שֶׁנְּבָאֵר לְהַלָּן שֶׁמִּבְּלִי מִדַּת הַבִּטָּחוֹן אֶפְשָׁר לְהִתְמוֹטֵט וּלְהִתְרַסֵּק מֵרֹב הָאַכְזָבוֹת בַּחַיִּים, הַדְּאָגוֹת, הַמְּתָחִים, וְעוֹד.<p dir="rtl">
וְאֶת מִדַּת הַבִּטָּחוֹן, דְּהַיְנוּ לָחוּשׁ שְׁלֵוָה, רְגוּעָה, לָחוּשׁ שֶׁהִנָּךְ נִשֵּׂאת בְּיָדָיו שֶׁל בּוֹרֵא עוֹלָם כְּ"גָמוּל עֲלֵי אִמּוֹ", וְהוּא בִּלְבַד בְּיָדָיו הָרַחְמָנִיּוֹת וְהַלַּטְפָנִיּוֹת מְסַדֵּר וּבוֹחֵר לָךְ אֶת הַטּוֹב בְּיוֹתֵר עֲבוּרֵךְ - מִדָּה זוֹ לֹא תּוּכְלִי לְרָכְשָׁהּ בְּלִבֵּךְ עָמֹק, אַךְ וְרַק כַּאֲשֶׁר תָּחוּשִׁי שֶׁהִנָּךְ אֲהוּבָה אֵצֶל בּוֹרֵא עוֹלָם, יְקָרָה לוֹ וַחֲבִיבָה לוֹ.<p dir="rtl">
<b>יְדִיעַת הַמְכֻבָּדוּת וְהַיַּקְרוּת נְחוּצָה לְמִדַּת צִדּוּק ה'</b><p dir="rtl">
עוֹד יֵשׁ לָנוּ מִצְוָה יְקָרָה לִמְאֹד, וְהִיא לִרְאוֹת אֶת ה' צַדִּיק אִתָּנוּ בְּכָל אֲשֶׁר יַעֲשֶׂה וְיַנְהִיג אוֹתָנוּ, וְתָמִיד לְהִסְתַּכֵּל עַל בּוֹרֵא עוֹלָם בְּעַיִן טוֹבָה הַמַּצְדִּיקָה דִּינוֹ.<p dir="rtl">
וְאֵימָתַי תַּצְלִיחִי לִזְכּוֹת לְמִדָּה יְקָרָה זוֹ אִם לֹא רַק כַּאֲשֶׁר תָּחוּשִׁי יְקָרָה וַחֲבִיבָה אֶצְלוֹ וַאֲבָאֵר דְּבָרַי, בְּתוֹסֶפֶת כַּמָּה סִפּוּרִים נִפְלָאִים.<p dir="rtl">
כַּאֲשֶׁר תָּחוּשִׁי אֲהוּבָה יְקָרָה וַחֲבִיבָה אֵצֶל בּוֹרֵא עוֹלָם, אֲזַי גַּם כַּאֲשֶׁר יַנְהִיג אוֹתָךְ הַבּוֹרֵא בְּהַנְהָגָה מְאַכְזֶבֶת, קָשָׁה, תְּמוּהָה הַמְעוֹרֶרֶת זַעַם וְזַעַף, אֲזַי אִם תָּחוּשִׁי יְקָרָה וַאֲהוּבָה אֶצְלוֹ, תֹּאמְרִי בִּלְבָבֵךְ: הֲיִתָּכֵן שֶׁהַבּוֹרֵא יַעֲשֶׂה לִי רַע?! הֲיִתָּכֵן שֶׁהַבּוֹרֵא יִתְעַלֵּל בִּי חָלִילָה?! הֲיִתָּכֵן שֶׁלְּבִתּוֹ אֲהוּבָתוֹ יַעֲשֶׂה הַבּוֹרֵא - אָבִיהָ דָּבָר שֶׁיַּשְׁבִּית מִמֶּנָּה אֶת הַשִּׂמְחָה וְהַתִּקְוָה, וְכִי יִתָּכֵן שֶׁזּוֹ תַּכְלִיתוֹ בְּיִסּוּרָיו שֶׁמֵּבִיא עָלֶיהָ?!<p dir="rtl">
בְּוַדַּאי יֵשׁ לוֹ כַּוָּנָה טוֹבָה, לְחַדֵּד לָהּ אֶת הַתְּלוּת בּוֹ, לְחַזֵּק אֶצְלָהּ אֶת הַתְּפִלָּה, וְאֶת הַהַכָּרָה בְּאַפְסִיּוּת הָעוֹלָם, וּבְאַפְסִיּוּת הָאָדָם.<p dir="rtl">
אוּלָם אִם תָּחוּשִׁי בְּעַצְמֵךְ רְחוֹקָה, עֲנָוָה פְּסוּלָה, שִׁפְלוּת שְׁלִילִית, חֹסֶר בִּטָּחוֹן וְדִמּוּי נָמוּךְ כְּלַפֵּי הַשֵּׁם, מִיָּד תַּעֲלֶה בְּלִבֵּךְ מַחְשָׁבָה: זֶהוּ, הַבּוֹרֵא מִתְעַלֵּל בִּי.. שׂוֹנֵא אוֹתִי.. רַק מֵרֵעַ לִי..<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יח סיפור נפלא להמחשה היאך להביט על הנהגת ה' כשהיא תמוהה">יח. סִיפּוּר נִפְלָא לְהַמְחָשָׁה הֵיאַךְ לְהַבִּיט עַל הַנְהָגַת ה' כְּשֶׁהִיא תְּמוּהָה</h3><p dir="rtl">
וְהִנֵּה לָךְ כַּמָּה סִפּוּרִים הַמְּצוּיִים בְּחַיֵּי הַיּוֹם יוֹם שֶׁלָּנוּ שֶׁאֶפְשָׁר לְהִסְתַּכֵּל עֲלֵיהֶם בְּב' אֳפָנִים, לָדוּן לְכַף זְכוּת אֶת דִּינֵי ה' וְלִרְאוֹתוֹ כְּצַדִּיק, אוֹ לְהֵפֶךְ, וְהַדָּבָר תָּלוּי כָּאָמוּר בִּתְחוּשַׁת הָאָדָם כְּלַפֵּי בּוֹרְאוֹ.<p dir="rtl">
הַסִּפּוּר דִּלְהַלָּן סִפְּרוֹ הַגָּאוֹן רַבִּי אַבְרָהָם יִצְחָק לֶפְקוֹבִיץ' שְׁלִיטָ"א בְּנוֹ שֶׁל הַגָּאוֹן הַגָּדוֹל רַבִּי מִיכְל יְהוּדָה לֶפְקוֹבִיץ', מַעֲשֶׂה שֶׁהָיָה הוּא נוֹכֵחַ בּוֹ:<p dir="rtl">
הַשָּׁבוּעַ שָׁמַעְתִּי סִפּוּר מְיֻחָד, מֵרַב שֶׁמִּתְעַסֵּק בְּקֵרוּב יְהוּדִים לַאֲבִיהֶם שֶׁבַּשָּׁמַיִם. אַחַד הָאֲנָשִׁים, שֶׁזָּכָה לַחֲזֹר בִּתְשׁוּבָה עַל יְדֵי אוֹתוֹ רַב, חָשׁ כִּי הוּא מַעְפִּיל רוּחָנִית. לִבּוֹ הִתְרוֹנֵן עַל כִּי זָכָה לְהַנִּיחַ אַחֲרָיו אֶת חַיֵּי הַהֶבֶל שֶׁבָּהֶם הָיָה שָׁרוּי עַד כֹּה, וּלְהַפְנוֹת לָהֶם גַּב. בַּד בְּבַד, כְּכָל שֶׁנָּקַף הַזְּמַן, כְּכָל שֶׁקִּבְּלוּ חַיֵּי הָרוּחַ תַּפְנִית חִיּוּבִית יוֹתֵר, הֵחֵל לְהַרְגִּישׁ מֵעֵין מַשַּׁב רוּחַ שְׁלִילִי בְּכָל הַנּוֹגֵעַ לַ'חֹמֶר'.. הוּא הֵחֵל לְפֶתַע לִצְבֹּר הֶפְסֵדִים רַבִּים, עַל יָמִין וְעַל שְׂמֹאל. נְזָקִים כַּסְפִּיִּים נֶעֶרְמוּ בְּדַרְכּוֹ, אִם בַּעֲבוֹדָתוֹ, אִם בְּנִהוּל בֵּיתוֹ. כָּאן קִצְּצוּ בִּשְׂכָרוֹ, וּפֹה הִתְקַלְקֵל מַשֶּׁהוּ בַּבַּיִת, וְהַחְלָפָתוֹ הָיְתָה כְּרוּכָה בְּמָמוֹן רַב. בְּקִצּוּר, אוֹתוֹ בַּעַל תְּשׁוּבָה הִרְגִּישׁ שֶׁהַקָּדוֹשׁ בָּרוּךְ הוּא מְאוֹתֵת לוֹ מַשֶּׁהוּ.. הוּא הִפְנִים כִּי הַתְּבוּסוֹת הַכַּלְכָּלִיּוֹת הָאֲמוּרוֹת אֵינָן בִּכְדִי, אֲבָל קָשֶׁה הָיָה לוֹ לְפַעְנֵחַ אֶת פִּשְׁרָן.<p dir="rtl">
מְיֻדָּעֵנוּ סָר לִמְעוֹנוֹ שֶׁל הָרַב שֶׁקֵּרְבוֹ לַתּוֹרָה, וְתִנָּה בְּפָנָיו אֶת מוּעָקָתוֹ.<p dir="rtl">
"אוּלַי יוּכַל הָרַב לוֹמַר לִי בְּשֶׁל מָה הַסַּעַר הַזֶּה, וּמֶה עָלַי לְתַקֵּן וּלְשַׁפֵּר?" שָׁאַל, כְּשֶׁאֲרֶשֶׁת כְּאֵב עַל פָּנָיו.<p dir="rtl">
"אֲנִי לֹא יוֹדֵעַ מַה לּוֹמַר לְךָ", הֵשִׁיב הָרַב, תּוֹךְ שֶׁהוּא מַבִּיעַ אֶת הִזְדַּהוּתוֹ הַכֵּנָה עִם יִסּוּרָיו שֶׁל הַיְּהוּדִי, "אֲבָל בֹּא עִמִּי לְבֵיתוֹ שֶׁל מָרָן הגרמ"י לֶפְקוֹבִיץ' זַצַ"ל, אוּלַי יוּכַל רֹאשׁ הַיְשִׁיבָה לְפַזֵּר אֶת הָעֲרָפֶל מֵעַל הַתַּקְרִיּוֹת הַמּוּזָרוֹת הַלָּלוּ".<p dir="rtl">
נַעֲנָה הַיְּהוּדִי, וּשְׁנֵיהֶם יָצְאוּ לְעֵבֶר הַבַּיִת הַקָּטָן שֶׁבִּרְחוֹב וִילְקוֹמִירֶר, שֶׁבּוֹ הִתְגּוֹרֵר רֹאשׁ הַיְשִׁיבָה.<p dir="rtl">
הגרמ"י יָשַׁב בְּרֹאשׁ הַשֻּׁלְחָן וְעִיֵּן בַּסֵּפֶר הַפָּתוּחַ שֶׁבְּפָנָיו. לְאַחַר שֶׁפָּנָה אֲלֵיהֶם בַּחֲבִיבוּת וּבִמְאוֹר הַפָּנִים שֶׁאִפְיְנוּ אֶת יֵשׁוּתוֹ, שָׁטְחוּ הַבָּאִים בְּצֵל קוֹרָתוֹ אֶת הַדִּילֶמָּה שֶׁבָּהּ הֵם מִתְחַבְּטִים. נִכָּר הָיָה כִּי הַדָּבָר נָגַע בְּנִימֵי נַפְשׁוֹ שֶׁל רֹאשׁ הַיְשִׁיבָה.<p dir="rtl">
"בַּמָּה עָסַקְתָּ בֶּעָבָר?" חָקַר הגרמ"י אֶת הַיְּהוּדִי.<p dir="rtl">
"הָיִיתִי נַהַג מוֹנִית", הֵשִׁיב.<p dir="rtl">
"נוּ, וְנָהַגְתָּ לְבַצֵּעַ הַסָּעוֹת גַּם בְּשַׁבָּתוֹת?" הִמְשִׁיךְ הגרמ"י לְבָרֵר.<p dir="rtl">
"אָכֵן כֵּן, לְצַעֲרִי. לֹא הָיִיתִי שׁוֹמֵר מִצְווֹת בִּשְׁעָתוֹ, וְעָשִׂיתִי אֶת הַשַּׁבָּת קַרְדֹּם כַּלְכָּלִי לַחְפֹּר בָּהּ", הֵגִיב הַיְּהוּדִי, כּוֹבֵשׁ מַבָּטוֹ בַּקַּרְקַע.<p dir="rtl">
"הִנֵּה הַתְּשׁוּבָה לִשְׁאֵלָתְךָ! רָצָה הָאֱלֹקִים אֶת מַעֲשֶׂיךָ, וּבִקֵּשׁ לְכַפֵּר עַל הֶעָווֹן הַזֶּה. הַשַּׁבָּת תּוֹבַעַת עֶלְבּוֹנָהּ. לָכֵן כָּעֵת, כְּשֶׁזָּכִיתָ לְהִתְקָרֵב לְאָבִינוּ שֶׁבַּשָּׁמַיִם, מְדַקְדְּקִים עִמְּךָ בְּבֵית דִּין שֶׁל מַעְלָה, וּמַפְחִיתִים מִמְּךָ בְּחֶשְׁבּוֹן פַּרְטָנִי אֶת כָּל הָרְוָחִים שֶׁהֵנִיבָה לְךָ הָעֲבוֹדָה בְּשַׁבָּת, כְּדֵי שֶׁלֹּא תִּהְיֶה לְךָ הֲנָאָה מֵחִלּוּלָהּ. בָּרֶגַע שֶׁתִּפְרַע אֶת הַחוֹב, יִתְהַפֵּךְ עָלֶיךָ הַגַּלְגַּל לְטוֹבָה", סִכֵּם הגרמ"י אֶת תְּשׁוּבָתוֹ הַנִּצַּחַת.<p dir="rtl">
מִכָּאן - מַסִּיק הגרא"י - אָנוּ יְכוֹלִים לִלְמֹד לֶקַח וּמוּסָר. לִפְעָמִים אָדָם סוֹפֵג נֵזֶק כַּסְפִּי שֶׁ"נּוֹחֵת" עָלָיו פִּתְאוֹם. הוּא לֹא קוֹלֵט לָמָּה זֶה מַגִּיעַ לוֹ, מַה פֵּשֶׁר הַקְּשָׁיִים הַכַּלְכָּלִיִּים שֶׁנּוֹבְעִים פִּתְאֹם בְּעָרוּץ הַפַּרְנָסָה. אוּלָם הַמַּטָּרָה הִיא: הִתְבּוֹנְנוּת. עָלָיו לְהִתְבּוֹנֵן וּלְפַשְׁפֵּשׁ בְּמַעֲשָׂיו. עָלָיו לַעֲרֹךְ חֶשְׁבּוֹן נֶפֶשׁ, לַחֲשֹׁב שֶׁמָּא הִגִּיעַ לְיָדוֹ רֶוַח אוֹ מָמוֹן כָּלְשֶׁהוּ בְּאֹפֶן בִּלְתִּי כָּשֵׁר אוֹ רָאוּי. מִכֵּיוָן שֶׁמִּשָּׁמַיִם רוֹצִים בְּטוֹבָתוֹ וַחֲפֵצִים לְזַקְּקוֹ מִכָּל שֶׁמֶץ אוֹ כֶּתֶם עָווֹן, מְזַמְּנִים לוֹ הֶפְסֵד פִינַנְסִי כָּלְשֶׁהוּ, לְפִי עֵרֶךְ אוֹתוֹ סְכוּם שֶׁהִגִּיעַ אֵלָיו בִּדְרָכִים עֲקַלְקַלּוֹת, וּבְכָךְ יָסוּר עֲווֹנוֹ וְחַטָּאתוֹ תְּכֻפַּר.<p dir="rtl">
סִפּוּר זֶה נוֹתֵן לָנוּ הִסְתַּכְּלוּת בְּהִירָה - כֵּיצַד נִתָּן לִרְאוֹת אֶת הַקָּדוֹשׁ בָּרוּךְ הוּא כְּצַדִּיק בְּדִינוֹ גַּם כַּאֲשֶׁר הַהַנְהָגָה שֶׁלּוֹ תְּמוּהָה וְהַשֵּׂכֶל מְחַיֵּב אֶת הַלְּהֵפֶךְ.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, יט הנהגת ה"אשליה" – היאך לראותה בעין של אמונה">יט. הַנְהָגַת הָ"אַשְׁלָיָה" – הֵיאַךְ לִרְאוֹתָהּ בְּעַיִן שֶׁל אֱמוּנָה</h3><p dir="rtl">
פְּעָמִים שֶׁהַקָּדוֹשׁ בָּרוּךְ הוּא מַרְאֶה לָאָדָם שֶׁהִנֵּה וּבְרָכָה גְּדוֹלָה יְשׁוּעָה וְהַצְלָחָה עוֹמֶדֶת לָבוֹא אֵלָיו, וּבָרֶגַע שֶׁעוֹמֵד הוּא לְקַבְּלָהּ.. מִתְפּוֹצֵץ הַכֹּל! וְכָל תִּקְוָתוֹ, צִפִּיָּתוֹ, שִׂמְחָתוֹ לֹא הָיְתָה אֶלָּא אַשְׁלָיָה אַחַת גְּדוֹלָה.<p dir="rtl">
וְכָאן שׁוֹאֵל הָאָדָם רִבּוֹנוֹ שֶׁל עוֹלָם, אִם בְּסוֹפוֹ שֶׁל דָּבָר לֹא הִגִּיעָה לְיָדִי אוֹתָהּ בְּרָכָה וְהַצְלָחָה, אוֹתָהּ יְשׁוּעָה שֶׁכָּל כָּךְ צִפִּיתִי לָהּ, לָמָּה הֶרְאֵיתָ לִי שֶׁהִנֵּה עוֹמֵד אֲנִי לְקַבְּלָהּ, וְחָיִיתִי בְּאַשְׁלָיָה, בְּשִׂמְחָה, בְּתִקְוָה גְּדוֹלָה, אַחַר שֶׁבְּסוֹפוֹ שֶׁל דָּבָר לֹא הָיָה אָמוּר לְהַגִּיעַ לִי אוֹתָהּ יְשׁוּעָה, וּכְמוֹ שֶׁאָמְרָה הַשּׁוּנַמִּית לֶאֱלִישָׁע כַּאֲשֶׁר מֵת בְּנָהּ שֶׁזָּכְתָה לוֹ מִבִּרְכַּת אֱלִישָׁע <span class="booklinks" onclick="sendBookLink(this)" onmouseover="setBookLinkTitle(this)">(מלכים ב' ד, כח)</span> "וַתֹּאמֶר הֲשָׁאַלְתִּי בֵן מֵאֵת ה', הֲלֹא אָמַרְתִּי לֹא תַשְׁלֶה אֹתִי", כְּלוֹמַר אִם סוֹפוֹ שֶׁל בֵּן זֶה לָמוּת לָמָּה תַּשְׁלֶה אוֹתִי שֶׁכְּאִלּוּ וְהִנֵּה יֵשׁ לִי בֵּן. הַנְהָגָה זוֹ קָשָׁה יוֹתֵר מִסְּתָם עִכּוּב, שֶׁכֵּן בְּהַנְהָגָה זוֹ כִּבְיָכוֹל מַרְאֶה לְךָ הַקָּדוֹשׁ בָּרוּךְ הוּא שֶׁהוּא אִתְּךָ, מוֹשִׁיעַ אוֹתְךָ, וְהִנְּךָ חַי בְּאַשְׁלָיָה וּבְתִקְוָה, וּלְבַסּוֹף כִּבְיָכוֹל הַקָּדוֹשׁ בָּרוּךְ הוּא נוֹטֵשׁ, עוֹזֵב וּמַפְקִיר.<p dir="rtl">
הַנְהָגָה זוֹ רוֹאִים אָנוּ שֶׁהִנָּהּ מְצוּיָה מְאֹד שֶׁנּוֹהֵג בָּהּ ה' עִם בְּנֵי אָדָם, וּכְמוֹ לְמָשָׁל, אָדָם שֶׁמְּצַפֶּה לִמְצֹא זִוּוּגוֹ, וְהִנֵּה מוֹצֵא הוּא שִׁדּוּךְ מַתְאִים, הַתְאָמָה נִפְלָאָה מִשְּׁנֵי הַצְּדָדִים, הַתְאָמָה בִּפְנִימִיּוּת וּבְהַשְׁקָפָה, הַתְאָמָה בְּחִיצוֹנִיּוּת עִם מְצִיאַת חֵן, וְהַכֹּל מִתְקַדֵּם יָפֶה, וּפְעָמִים מִתְקַדֵּם הַזְּמַן לְ"ווֹרְט" וּפְעָמִים מִתְקַדֵּם אַף לְאֵרוּסִין, וּפְעָמִים מִתְקַדֵּם הוּא עַד לְהַזְמָנוֹת לַחֲתֻנָּה, וְאָז.. מִתְפּוֹצֵץ הַכֹּל, לֹא חֲתֻנָּה, לֹא שִׂמְחָה. כָּל הַצִּפִּיּוֹת וְהַתִּקְווֹת נָגוֹזוּ כְּמוֹ חֲלוֹם, עָגְמַת נֶפֶשׁ נוֹרָאָה וְעַד כְּדֵי מַשְׁבֵּר וְדִכָּאוֹן.<p dir="rtl">
וּכְמוֹ לְמָשָׁל, אָדָם חָפֵץ לִקְנוֹת דִּירָה, מוֹצֵא דִּירָה נָאָה, מַתְאִימָה לוֹ לְכָל צְרָכָיו, גַּם הַמְּחִיר מַתְאִים, קוֹבְעִים זְמַן לַחוֹזֶה, וּפְעָמִים אַף אַחַר הַחוֹזֶה וְהַכֹּל מִתְפּוֹצֵץ..<p dir="rtl">
בְּנֵי זוּג חֲשׂוּכֵי בָּנִים זֶה שָׁנִים, הַמְצַפִּים בְּתוֹחֶלֶת מְמֻשָּׁכָה לְזֶרַע שֶׁל קַיָּמָא, וְהִנֵּה ב"ה, הֵרָיוֹן.. הַכֹּל תָּקִין, חֹדֶשׁ רִאשׁוֹן שֵׁנִי.. רְבִיעִי חֲמִישִׁי.. וּפְעָמִים אַף שְׁמִינִי וּתְשִׁיעִי, הַכֹּל מְצַפִּים לַנֵּס וְלַיְשׁוּעָה, לַשִּׂמְחָה הַגְּדוֹלָה שֶׁאֵין לְשַׁעֲרָהּ בְּכָל הוֹן שֶׁבָּעוֹלָם, הִנֵּה וְנִפְקָדִים הֵמָּה, וְעַתָּה יִזְכּוּ לַחֲבֹק בֵּן, מַשְּׂאַת נַפְשָׁם, וּלְבַסּוֹף, הַכֹּל מִתְפּוֹצֵץ.. וְכֵן הוּא בַּבְּרִיאוּת שֶׁל הָאָדָם, הָאָדָם כִּבְיָכוֹל חָשׁ אֶת יְשׁוּעַת ה' בְּקָרוֹב, הָרוֹפְאִים מְבַשְּׂרִים אוֹתוֹ שֶׁהִנֵּה נֵס.. וּרְפוּאָתוֹ צְפוּיָה וּקְרוֹבָה, יֵשׁ פִּתְרוֹן לַמַּחֲלָה.. אֵיזוֹ שִׂמְחָה חָשׁ אָדָם זֶה, הִנֵּה הִרְוִיחַ אֶת חַיָּיו, עוֹמֵד הוּא לְהִפָּטֵר מֵהַמַּחֲלָה שֶׁהָיָה כָּל כָּךְ מֻטְרָד מִמֶּנָּה, יֶשְׁנָם סִימָנִים וְאוֹתוֹת לִישׁוּעָה, הַשִּׂמְחָה, הָאַשְׁלָיָה, מְפִיחִים תִּקְוָה טוֹבָה, וּלְבַסּוֹף הַכֹּל מִתְפּוֹצֵץ.. הַמַּחֲלָה צָצָה שׁוּב, וּבְיֶתֶר סִכּוּן..<p dir="rtl">
בַּקֶּטַע הַבָּא נָבִיא הַצָּעַת מַעֲנֶה שֶׁבְּהֶחְלֵט תַּנִּיחַ דַּעְתֵּנוּ בְּהַנְהָגָה זוֹ.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כ ה' נתן וה' לקח – ה' נתן כדי שיהא לו מה ליקח סיפור">כ. ה' נָתַן וַה' לָקַח – ה' נָתַן כְּדֵי שֶׁיְּהֵא לוֹ מַה לִּיקַּח - סִיפּוּר</h3><p dir="rtl">
לְהָבִין הַנְהָגָה זוֹ אֲסַפֵּר סִפּוּר נִפְלָא שֶׁסִּפְּרוֹ הרה"צ רַבִּי אֱלִימֶלֶךְ בִּידֶרְמַן שְׁלִיטָ"א, סִפּוּר שֶׁסִּפֵּר לוֹ בְּנוֹ שֶׁל בַּעַל הַמַּעֲשֶׂה עַצְמוֹ.<p dir="rtl">
וְכָךְ מְסַפֵּר הַבֵּן, אָבִי הִנּוֹ אָב לְהַרְבֵּה יְלָדִים, חִתֵּן אֶת חֶלְקָם, וַעֲדַיִן עוֹמְדִים לְפָנָיו עוֹד מִבָּנָיו לְחַתְּנָם, וּכְבָר בְּשָׁלָב זֶה הָיָה בְּמַצָּב שֶׁל חוֹבוֹת, גְּמָחִי"ם מֵחֲתֻנּוֹת קוֹדְמוֹת, וּמַה יְהֵא בַּחֲתֻנּוֹת הַבָּאוֹת – לֹא הָיְתָה לוֹ לְכָךְ שׁוּם עֵצָה.<p dir="rtl">
לְשֵׁם הִשְׁתַּדְּלוּת, הָיָה נוֹהֵג אָבִי לִקְנוֹת כַּרְטִיס הַגְרָלָה "לוֹטוֹ" מִדֵּי פַּעַם. יוֹם חֲמִישִׁי אֶחָד, מִתְבַּשֵּׂר הָאַבָּא בַּבְּשׂוֹרָה הַמַּרְנִינָה בְּיוֹתֵר לִבְעָיָתוֹ.. זָכִיתָ בַּהַגְרָלָה.. בְּכַמָּה מִילְיוֹנֵי שְׁקָלִים.. תָּאֲרוּ לְעַצְמְכֶם אֵיזוֹ שִׂמְחָה הָיְתָה בְּאוֹתוֹ יוֹם חֲמִישִׁי, שִׁשִּׁי, שַׁבָּת.. אֵיזוֹ שַׁבָּת שְׂמֵחָה, הוֹדָיָה לַה', שִׁירָה, זִמְרָה, שַׁבָּת שֶׁל הִתְרוֹמְמוּת הַנֶּפֶשׁ וַעֲרִיגָה לֵאלֹקִים הַמּוֹשִׁיעַ, הַמֵּיטִיב, הָרַחֲמָן..<p dir="rtl">
בְּיוֹם רִאשׁוֹן מִתְבָּרֵר שֶׁקָּרְתָה טָעוּת.. לֹא הָאַבָּא הָיָה הַזּוֹכֶה אֶלָּא מִישֶׁהוּ אַחֵר..<p dir="rtl">
מֶה הָיָה חָשׁ אָדָם מִן הַשִּׁגְרָה? חֹשֶׁךְ, אַכְזָבָה, וְאוּלַי אַף כַּדּוּרֵי הַרְגָּעָה, וְהִנֵּה רוֹאֶה אֲנִי אֶת אָבִי שֶׁהִנּוֹ בְּשַׁלְוַת נֶפֶשׁ, רֹגַע וְהַשְׁקֵט, וּכְאִלּוּ לֹא אֵרַע דָּבָר, לְפֶלֶא הָיָה הַדָּבָר בְּעֵינַי, וּשְׁאַלְתִּיהוּ: אַבָּא, הֵיאַךְ הִנְּךָ בּוֹלֵעַ אַכְזָבָה מָרָה שֶׁכָּזוֹ בְּשַׁלְוָה וּבְרֹגַע וּכְאִלּוּ לֹא הָיָה כְּלוּם?<p dir="rtl">
וְכָךְ הֵשִׁיב לִי אָבִי כִּיהוּדִי מַאֲמִין.<p dir="rtl">
שְׁמַע בְּנִי, יָדוּעַ מֵחֲזַ"ל, שֶׁאֶחָד מֵהַחֲסָדִים הַגְּדוֹלִים שֶׁל הַבּוֹרֵא הוּא שֶׁכַּאֲשֶׁר נִגְזַר עַל הָאָדָם חֹלִי אוֹ מָוֶת, מֵמִיר לוֹ הַקָּדוֹשׁ בָּרוּךְ הוּא עֹנֶשׁ זֶה בְּאִבּוּד מָמוֹנוֹ, וְכַמּוּבָא בַּחֲזַ"ל: אֵין הַקָּדוֹשׁ בָּרוּךְ הוּא פּוֹגֵעַ בַּנְּפָשׁוֹת תְּחִלָּה, וְעוֹד אָמְרוּ: לֶעָנִי הַקָּדוֹשׁ בָּרוּךְ הוּא נּוֹטֵל אֶת תַּרְנְגָלְתּוֹ וְלֶעָשִׁיר אֶת שׁוֹרוֹ, וְעוֹד מֵהַסִּפּוּר הַיָּדוּעַ עִם אֵלִיָּהוּ הַנָּבִיא וְרַבִּי יְהוֹשֻׁעַ בֶּן לֵוִי שֶׁרָאָה שֶׁכָּךְ נָהַג אֵלִיָּהוּ הַנָּבִיא לִטֹּל בְּהֶמְתּוֹ שֶׁל מְאָרְחוֹ כְּדֵי לְבַטֵּל גְּזֵרָה קָשָׁה שֶׁנִּגְזְרָה עַל אִשְׁתּוֹ.<p dir="rtl">
וּבְכֵן, בְּנִי, מָה עוֹשֶׂה הַקָּדוֹשׁ בָּרוּךְ הוּא כַּאֲשֶׁר נִגְזַר עַל הָאָדָם מִיתָה, וְאֵין לוֹ מָמוֹן לְכֹפֶר נֶפֶשׁ? אָדָם זֶה עָנִי, בַּעַל חוֹב, וְאֵין בְּיָדוֹ מָמוֹן שֶׁיִּטְּלוֹ הַקָּדוֹשׁ בָּרוּךְ הוּא כְּדֵי לְכַפֵּר עַל נַפְשׁוֹ, וּבְכֵן מָה עוֹשֶׂה הַקָּדוֹשׁ בָּרוּךְ הוּא בְּמַצָּב כָּזֶה?<p dir="rtl">
מַשְׁלֶה אוֹתוֹ בְּאַשְׁלָיָה, וְהִנֵּה הַמָּמוֹן בְּיָדוֹ, יִשְׂמַח זֶה הָאִישׁ שִׂמְחָה גְּדוֹלָה שֶׁהִנֵּה וְהוּא בַּעַל מָמוֹן שֶׁנִּפְטָר בְּכָךְ מִכָּל בְּעָיוֹתָיו, וּלְבַסּוֹף מִתְבָּרֵר שֶׁהַכֹּל הָיָה אַשְׁלָיָה.<p dir="rtl">
וּבְכֵן מַה הִרְוִיחַ בְּכָךְ אָדָם זֶה? שֶׁבְּאַכְזָבָה זוֹ שֶׁנִּתְבָּרֵר לוֹ שֶׁכָּל תִּקְוָתוֹ וְצִפִּיָּתוֹ הָיְתָה אַשְׁלָיָה, כְּאִלּוּ וְהָיָה לוֹ מָמוֹן וְנִלְקַח מִמֶּנּוּ, וּבְכָךְ נִפְטָר מֵעֹנֶשׁ מָוֶת.<p dir="rtl">
וְזֶהוּ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(איוב א, כא)</span>: "ה' נָתַן וַה' לָקָח יְהִי שֵׁם ה' מְבֹרָךְ". ה' נָתַן כְּדֵי שֶׁיְּהֵא לוֹ מַה לִּקַּח, כַּמּוּבָא בַּמִּדְרָשׁ מָשָׁל לְמֶלֶךְ שֶׁהָיָה לוֹ אָהוּב, קִנְּאוּ בּוֹ הַשָּׂרִים וְהֶעֱלִילוּ עָלָיו עֲלִילָה שֶׁמָּעַל בְּאוֹצַר הַמֶּלֶךְ וְעָלָיו לִפְרֹעַ סְכוּם גָּדוֹל, הִצְטַעֵר הַמֶּלֶךְ, וּלְבַסּוֹף מֶה עָשָׂה, צִוָּה לִמְשָׁרְתוֹ לֵךְ, וְקַח חֲבִילָה זוֹ וְתֵן אוֹתָהּ בְּפִתְחוֹ שֶׁל אֲהוּבִי, לְמָחָר קָם אָהוּב הַמֶּלֶךְ וּמָצָא הַחֲבִילָה וּפְתָחָהּ, וּמָצָא בָּהּ סְכוּם כֶּסֶף כְּפִי שֶׁחִיְּבוּהוּ לְשַׁלֵּם בָּעֲלִילָה, שָׂמַח שִׂמְחָה גְּדוֹלָה.<p dir="rtl">
כֵּן נוֹהֵג ה' כַּאֲשֶׁר הַמְקַטְרְגִים תּוֹבְעִים דִּין עַל הָאָדָם, וְנִצְרָךְ הוּא לְכֹפֶר נֶפֶשׁ, וְאֵין לוֹ, מַזְמִין לוֹ הַקָּדוֹשׁ בָּרוּךְ הוּא מָמוֹן, וְנוֹטְלוֹ מִמֶּנּוּ, וּבְזֶה נִהְיֶה לוֹ כֹּפֶר נֶפֶשׁ.<p dir="rtl">
וְכֵן הוּא בְּכָל אַכְזָבָה שֶׁמִּתְאַכְזֵב הָאָדָם מֵאַשְׁלָיָה שֶׁקָּדְמָה לָהּ, הוּא לְכַפָּרָה גְּדוֹלָה עֲבוּרוֹ, שֶׁכֵּן בְּכָךְ נֶחְשָׁב לוֹ כְּאִלּוּ וּכְבָר הָיָה לוֹ בַּיָּד מַה שֶּׁצִּפָּה, וְנִטַּל מִמֶּנּוּ, וּבְזֶה כַּפָּרָתוֹ גְּדוֹלָה בְּיִסּוּרֵי נֶפֶשׁ הַלָּלוּ, וּבְזֶה שֶׁמִּתְיַסֵּר עַל "דִּמְיוֹן" תִּקְוָתוֹ שֶׁהִתְבַּדָּה, כְּאִלּוּ וְלֹא הָיָה זֶה דִּמְיוֹן אֶלָּא כְּאִלּוּ וְנֶעֱנַשׁ בְּפֹעַל מַמָּשׁ, וְהָבֵן.<p dir="rtl">
הִנֵּה סִפּוּר מְאַלֵּף זֶה וְלִקְחוֹ מְלַמְּדִים אוֹתָנוּ הֵיאַךְ מִסְתַּכֵּל הָאָדָם עַל הַנְהָגַת ה' גַּם כַּאֲשֶׁר הִיא מוּזָרָה בְּעֵינָיו, וְנִרְאֵית לָנוּ כְּהִתְעַלְּלוּת, וְזֹאת כָּאָמוּר, יוּכַל הָאָדָם לְהִסְתַּכֵּל בְּעַיִן נְכוֹנָה הַמַּצְדֶּקֶת אֶת ה' רַק אִם יָחוּשׁ שֶׁהִנּוֹ יָקָר וְחָבִיב אֵצֶל בּוֹרְאוֹ, אָהוּב עָלָיו עַד שֶׁהַבּוֹרֵא חוֹשֵׁב מַחְשָׁבוֹת בְּעֵצוֹת עֲמֻקּוֹת לְהַצִּילוֹ וְלִבְחֹר לוֹ אֶת הַדֶּרֶךְ הַטּוֹבָה יוֹתֵר.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כא סיפור נוסף המלמדנו היאך מסתכל המאמין בעין של אמונה על הנהגת ה' ומאשר בה גם כאשר לכאורה נראה שרק הפסד ונזק יצא לו ממנה">כא. סִיפּוּר נוֹסָף הַמְלַמְּדֵנוּ הֵיאַךְ מִסְתַּכֵּל הַמַּאֲמִין בְּעַיִן שֶׁל אֱמוּנָה עַל הַנְהָגַת ה'   וּמְאֻשָּׁר בָּהּ גַּם כַּאֲשֶׁר לִכְאוֹרָה נִרְאֶה שֶׁרַק הֶפְסֵד וְנֵזֶק יֵצֵא לוֹ מִמֶּנָּה</h3><p dir="rtl">
מִסֵּפֶר "כְּצֵאת הַשֶּׁמֶשׁ בִּגְבוּרָתוֹ":<p dir="rtl">
עוֹסֵק בְּצָרְכֵי צִבּוּר בֶּאֱמוּנָה הָיָה ר'.. לְצֹרֶךְ פַּרְנָסָתוֹ הֶחֱזִיק לוֹ בֵּית דְּפוּס בָּעִיר. לְיָמִים בָּא יְהוּדִי אֶחָד וּפָתַח לוֹ בֵּית דְּפוּס נוֹסָף לְיַד פֶּתַח מִפְעָלוֹ. הִתְעַמֵּק ר'.. בַּסְּפָרִים הַקְּדוֹשִׁים הַדָּנִים בְּעִנְיָן שֶׁל הַשָּׂגַת גְּבוּל, וְהִגִּיעַ לִידֵי מַסְקָנָא, הֱיוֹת וְכָל מְזוֹנוֹתָיו קְצוּבִים לוֹ מֵרֹאשׁ הַשָּׁנָה וְעַד רֹאשׁ הַשָּׁנָה, וּמַה שֶּׁנִּפְסַק בַּשָּׁמַיִם בַּמֶּה שֶׁיִּשְׂתַּכֵּר בְּמֶשֶׁךְ הַשָּׁנָה זֶהוּ יְקַבֵּל, וּמִמֶּנּוּ אֵין כֹּחַ בְּיַד אִישׁ לִגְרֹעַ. וְאִלּוּ עֲבוֹדָתוֹ הִיא רַק לְמַלֹּאת חוֹבַת הִשְׁתַּדְּלוּת פַּרְנָסָתוֹ, כְּמוֹ שֶׁצִּוָּה הַקָּדוֹשׁ בָּרוּךְ הוּא לְאָדָם הָרִאשׁוֹן: "בְּזֵעַת אַפֶּיךָ תֹּאכַל לֶחֶם", כִּי אֵין אָדָם נוֹגֵעַ בַּמֶּה שֶׁמּוּכָן לַחֲבֵרוֹ כִּמְלֹא נִימָה.<p dir="rtl">
לֹא הִתְקַצֵּף ר'.., וְלֹא נִסָּה לְהִכָּנֵס בְּוִכּוּחִים עִם שְׁכֵנוֹ הֶחָדָשׁ, לֵאמֹר: בְּכָל שֶׁטַח הָעִיר לֹא מָצָאתָ מָקוֹם אַחֵר לִפְתֹּחַ בֵּית דְּפוּס, כִּי אִם מַמָּשׁ לְיַד פֶּתַח בֵּית דְּפוּס שֶׁלִּי? לֹא עָשָׂה כֵּן. דָּנוֹ לְכַף זְכוּת, כִּי מִן הַשָּׁמַיִם סִבְּבוּ שֶׁרַק עַל יָדוֹ יִמְצָא מָקוֹם לַהֲקָמַת דְּפוּס. וּבַיּוֹם הָרִאשׁוֹן לִפְתִיחַת הַדְּפוּס, נִכְנַס לִשְׁכֵנוֹ הֶחָדָשׁ וּבְסֵבֶר פָּנִים יָפוֹת הוֹשִׁיט לוֹ בִּלְבָבִיּוּת: "שָׁלוֹם עֲלֵיכֶם"! וְכֹה הָיוּ דְּבָרָיו הָרְאוּיִים לְהֵחָרֵט בְּאוֹתִיּוֹת זָהָב מַזְהִירוֹת:<p dir="rtl">
הִנֵּה אַתָּה הֲרֵי חָדָשׁ כָּאן בָּעִיר, וּבְוַדַּאי מְעֻנְיָן אַתָּה לָדַעַת פְּרָטִים אוֹדוֹת עֲנַף הַדְּפוּס, הִנְנִי נָכוֹן וּמְזֻמָּן בְּחֵפֶץ לֵב לְעָזְרְךָ בְּכָל מַה שֶּׁאֶפְשָׁר, אֶלָּא הֱיוֹת וְאֵין זוֹ שִׂיחָה עַל רֶגֶל אַחַת, כָּאן בְּבֵית הַמְּלָאכָה בְּאֶמְצַע הַיּוֹם, וְלָכֵן אוּלַי תּוֹאִיל לְהִכָּנֵס לְבֵיתִי בְּמוֹצָאֵי שַׁבַּת קֹדֶשׁ, וּנְשׂוֹחַח בִּפְרוֹטְרוֹט בְּיִשּׁוּב הַדַּעַת לְתוֹעַלְתְּךָ. וְעַתָּה דַּע לְךָ יָדִיד, כִּי אִם זָקוּק אַתָּה לְאֵיזֶה כְּלִי, אוֹ אוֹתִיּוֹת, אוֹ מַכְשִׁיר לַעֲבוֹדָה, הֲרֵי בֵּית דְּפוּסִי פָּתוּחַ לְפָנֶיךָ, תּוּכַל לְהִכָּנֵס אֶצְלִי וְאֶתֵּן לְךָ בְּהַשְׁאָלָה בְּחֵפֶץ לֵב!<p dir="rtl">
בְּמוֹצָאֵי שַׁבַּת קֹדֶשׁ לְאַחַר הַבְדָּלָה, נִגַּשׁ ר'.. לָאָרוֹן וְהוֹצִיא סֵפֶר "אֱמוּנָה וּבִטָּחוֹן" מֵאֵת מוֹרוֹ וְרַבּוֹ בַּעַל הַ"חֲזוֹן אִישׁ", פָּתַח בְּפֶרֶק שְׁלִישִׁי הַדָּן בְּעִנְיָנִים אֵלּוּ וְהִתְעַמֵּק בִּדְבָרָיו הַקְּדוֹשִׁים. כֹּה יָשַׁב וְהֶעֱמִיק עַד שֶׁהוֹפִיעַ אוֹרְחוֹ שְׁכֵנוֹ הֶחָדָשׁ לָעֲבוֹדָה. קִבְּלוֹ בְּסֵבֶר פָּנִים יָפוֹת, וְהִרְצָה לְפָנָיו עַל כָּל הָעִנְיָנִים הַקְּשׁוּרִים בְּעִנְיְנֵי הַדְפָּסָה, דְּבָרִים שֶׁיּוּכַל הַשָּׁכֵן לְהָפִיק מֵהֶם תּוֹעֶלֶת חָמְרִית כִּי הֲרֵי הוּא מְנֻסֶּה בְּכָךְ שָׁנִים רַבּוֹת, וְאֵין חָכָם כְּבַעַל הַנִּסָּיוֹן. שׁוּב הִזְכִּירוֹ לְהִכָּנֵס אֵלָיו בְּכָל עֵת שֶׁיִּצְטָרֵךְ כְּלִי וְאוֹתִיּוֹת בְּהַשְׁאָלָה. וּלְבַסּוֹף הִצִּיעַ לוֹ כִּי לְמַעַן תּוֹעֶלֶת שְׁנֵיהֶם, כְּדַאי הַדָּבָר שֶׁיִּקְבְּעוּ מְחִיר אָחִיד, כָּךְ שֶׁהַשָּׂטָן לֹא יִמְצָא מָקוֹם לְהַחְדִּיר קִנְאָה וְתַחֲרוּת בֵּינֵיהֶם. הוּא נִפְרַד מִמֶּנּוּ בִּלְבָבִיּוּת וּבְבִרְכַּת הַצְלָחָה בְּכָל אֲשֶׁר יִפְנֶה.<p dir="rtl">
בְּנֵי בֵּיתוֹ שֶׁנּוֹדַע לָהֶם הַדָּבָר, עָמְדוּ מִשְׁתָּאִים לְמִשְׁמַע אָזְנָם. הָאֶחָד בָּא לְהָצֵר גְּבוּלְךָ, וְאַתָּה מַעֲלֶה עֵצוֹת טוֹבוֹת וַהֲגוּנוֹת, וּמְטַכֵּס תַּחְבּוּלוֹת אֵיךְ לְעָזְרוֹ בְּכָךְ? פָּנָה וְאָמַר לָהֶם: הֲרֵי כָּל עֲבוֹדָתִי הַגַּשְׁמִית עֲלֵי אֲדָמוֹת רַק כְּדֵי לְמַלֵּא חוֹבַת הִשְׁתַּדְּלוּת פַּרְנָסָתִי, אִם כֵּן שָׂמֵחַ אֲנִי שֶׁשְּׁכֵנֵי הֶחָדָשׁ יַצְלִיחַ לִפְרֹק מֵעָלַי מְעַט מֵעֹל הָעֲבוֹדָה, וְאַדְּרַבָּה אֲנִי אֶשְׁלַח אֵלָיו קוֹנִים, כִּי עָלַי לְהַכִּיר לוֹ טוֹבָה, שֶׁהֲרֵי הוּא עוֹשֶׂה לִי טוֹבָה גְּדוֹלָה, שֶׁמְּמַעֵט מִמֶּנִּי עֲבוֹדָה גַּשְׁמִית - כָּל זֹאת מִבְּלִי שֶׁהוּא יִגְרַע וְיַמְעִיט אֶת פַּרְנָסָתִי הַקְּצוּבָה לִי מֵהַבּוֹרֵא יִתְבָּרַךְ בְּרֹאשׁ הַשָּׁנָה כִּי "הוּא זֶה".. כָּךְ מְדַבֵּר יְהוּדִי שֶׁהָאֱמוּנָה הַטְּהוֹרָה בָּקְעָה מֵעֹמֶק לִבּוֹ. כָּךְ נִרְאֶה יְהוּדִי "בַּעַל הַבַּיִת" שֶׁטֻּפַּח בְּצִלָּא דְּהֵימָנוּתָא דְּהַ"חֲזוֹן אִישׁ".. <span class="booklinks" onclick="sendBookLink(this)" onmouseover="setBookLinkTitle(this)">(קובץ "מסורת" ט', שנ"ו)</span>.<p dir="rtl">
בְּסִפּוּר זֶה לָמַדְנוּ דֶּרֶךְ אֱמוּנָה לָאָדָם הֵיאַךְ יַצְדִּיק דִּין שָׁמַיִם וְיִרְאֶה רַק טוֹב בְּמַעֲשֵׂה ה' גַּם כַּאֲשֶׁר עוֹמֵד מִמּוּלוֹ נֵזֶק וְהֶפְסֵד, וְזֹאת אַךְ וְרַק אִם יַכִּיר הָאָדָם בַּחֲבִיבוּתוֹ וְיַקְרוּתוֹ אֵצֶל ה', אָז יֹאמַר בְּלִבּוֹ, הֲיִתָּכֵן שֶׁהַבּוֹרֵא יַזְמִין לִי הֶפְסֵד, הֲלֹא רַק רֶוַח יָבֹא לִי מִכָּךְ, וּבְוַדַּאי זוֹ כַּוָּנַת ה' כְּדֵי שֶׁאֶעֱבֹד פָּחוֹת, שֶׁכֵּן אוֹתוֹ מִתְחָרֶה יָכוֹל רַק לָקַחַת לִי חֵלֶק מֵעֲבוֹדָתִי וּמִטִּרְחָתִי וּמִטִּרְדָּתִי, אוּלָם בְּשׁוּם אֹפֶן לֹא יָכוֹל לָקַחַת לִי אֶת כַּסְפִּי.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כב אם את חברנו יש לדון לכף זכות על אחת כמה וכמה את הבורא">כב. אִם אֶת חֲבֵרֵנוּ יֵשׁ לָדוּן לְכַף זְכוּת עַל אַחַת כַּמָּה וְכַמָּה אֶת הַבּוֹרֵא</h3><p dir="rtl">
הִתְבּוֹנְנוּת נוֹסֶפֶת עַד כַּמָּה יֵשׁ לָנוּ לִרְאוֹת אֶת הַקָּדוֹשׁ בָּרוּךְ הוּא כְּצַדִּיק עִמָּנוּ בְּכָל אֲשֶׁר יִנְהַג אוֹתָנוּ שֶׁכֵּן, אִם אֶת בְּנֵי הָאָדָם נִצְטַוִּינוּ לְשָׁפְטָם בְּצֶדֶק, וְכַמְבֹאָר בְּסֵפֶר הַמִּצְווֹת (קעז): מִצְוַת עֲשֵׂה מִן הַתּוֹרָה לָדוּן אֶת כָּל אֶחָד מִיִּשְׂרָאֵל לְכַף זְכוּת, וְלֹא יְפָרֵשׁ מַעֲשָׂיו אֶלָּא לְטוֹב, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(ויקרא יט, טו)</span>: "בְּצֶדֶק תִּשְׁפֹּט עֲמִיתֶךָ".<p dir="rtl">
וְכָתַב רַבֵּנוּ יוֹנָה: כִּי תִּרְאֶה אָדָם אֲשֶׁר יַעֲשֶׂה מַעֲשֶׂה אוֹ יְדַבֵּר דָּבָר, וְיֵשׁ לִשְׁפֹּט דְּבָרוֹ אוֹ מַעֲשֵׂהוּ לְצַד חוֹבָה וּלְצַד זְכוּת, אִם הָאִישׁ הַהוּא יְרֵא אֱלֹקִים, נִתְחַיַּבְתָּ לָדוּן אוֹתוֹ לְכַף זְכוּת עַל דֶּרֶךְ אֱמֶת, גַּם כִּי יִהְיֶה הַדָּבָר קָרוֹב וְנוֹטֶה יוֹתֵר אֵצֶל הַדַּעַת לְכַף חוֹבָה.<p dir="rtl">
וְעַד כְּדֵי כָּךְ צָרִיךְ לָדוּן לְכַף זְכוּת, מְסֻפָּר בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(תענית כא ע"ב)</span>:<p dir="rtl">
אַבָּא אוּמְנָא שֶׁהָיָה נוֹהֵג לָדוּן כָּל מַעֲשֶׂה לְכַף זְכוּת, לַמְרוֹת שֶׁהָיָה נִרְאֶה כְּמַעֲשֶׂה רַע. פַּעַם שָׁלַח אַבַּיֵי שְׁנֵי תַּלְמִידֵי חֲכָמִים לְנַסּוֹתוֹ וְלִבְדֹּק בְּמַעֲשָׂיו הַטּוֹבִים. בָּאוּ לְבֵיתוֹ, אָכְלוּ וְשָׁתוּ, וְנָתַן לָהֶם מָקוֹם לָלוּן, וְקִפֵּל תַּחְתֵּיהֶם תַּכְשִׁיטֵי צֶמֶר לִישֹׁן עֲלֵיהֶם. בַּבֹּקֶר לָקְחוּ הָאוֹרְחִים אֶת הַבְּגָדִים שֶׁיָּשְׁנוּ עֲלֵיהֶם. קִפְּלוּ אוֹתוֹ וְהֵבִיאוּ אוֹתָן לַשּׁוּק לְמָכְרָם, וּפָגְשׁוּ אֶת אַבָּא אוּמְנָא. אָמְרוּ לוֹ: מְבַקְּשִׁים אָנוּ מִכְּבוֹדוֹ שֶׁיֹּאמַר לָנוּ כַּמָּה הֵן שָׁוִים וְתֵן לָנוּ מָעוֹת תְּמוּרָתָם, וּבְכָךְ רָצוּ לְבָדְקוֹ אִם יַחְשְׁדֵם כְּגַזְלָנִים, אוֹ שֶׁיֹּאמַר שֶׁשָּׁוִים הֵם פָּחוֹת מֵעֶרְכָּם הָאֲמִתִּי. אָמַר לָהֶם: כָּךְ וְכָךְ הֵם שָׁוִים. שְׁאָלוּהוּ: וְאוּלַי שָׁוִים הֵם יוֹתֵר? עָנָה לָהֶם: אֲנִי קָנִיתִי אוֹתָם בִּסְכוּם זֶה שֶׁאָמַרְתִּי לָכֶם. לְאַחַר שֶׁנּוֹכְחוּ לִרְאוֹת שֶׁאָדָם נֶאֱמָן הוּא, אָמְרוּ לוֹ: בַּמֶּה חֲשַׁדְתָּנוּ בְּעֵת שֶׁלָּקַחְנוּ מִמְּךָ אֶת הַבְּגָדִים? אָמַר לָהֶם: חָשַׁבְתִּי שֶׁנִּזְדַּמְּנָה לָכֶם מִצְוַת פִּדְיוֹן שְׁבוּיִים וּצְרִיכִים אַתֶּם לְמָעוֹת וְהִתְבַּיַּשְׁתֶּם לְבַקֵּשׁ מִמֶּנִּי מָעוֹת, וְלָכֵן לְקַחְתֶּם אֶת הַבְּגָדִים. אָמְרוּ לוֹ: מַטְּרָתֵנוּ הָיְתָה לְנַסּוֹת אוֹתְךָ וְעָמַדְתָּ בַּנִּסָּיוֹן, וְכָעֵת קַח בַּחֲזָרָה אֶת הַבְּגָדִים. אָמַר לָהֶם: אֵינִי רוֹצֶה לְקַבְּלָם בַּחֲזָרָה, כִּי מֵאוֹתוֹ רֶגַע שֶׁלְּקַחְתֶּם, אָמַרְתִּי שֶׁיִּהְיוּ לִצְדָקָה. וַעֲבוּר מַעֲשִׂים אֵלּוּ נָתְנוּ לוֹ מִן הַשָּׁמַיִם שָׁלוֹם בְּכָל יוֹם, שֶׁהָיְתָה בָּאָה אֵלָיו בַּת קוֹל מִן הַשָּׁמַיִם בְּכָל יוֹם וְאוֹמֶרֶת לוֹ "שָׁלוֹם עָלֶיךָ". <span class="booklinks" onclick="sendBookLink(this)" onmouseover="setBookLinkTitle(this)">(תענית כ"א)</span><p dir="rtl">
וְעַל כֵּן אָמְרוּ בְּפֶרֶק קַמָּא דְּאָבוֹת <span class="booklinks" onclick="sendBookLink(this)" onmouseover="setBookLinkTitle(this)">(משנה ו')</span>: "וֶהֱוֵי דָּן אֶת כָּל הָאָדָם לְכַף זְכוּת". וְזֶהוּ סִבַּת מְנִיעַת הַקְּטָטָה בֵּין הַחֲבֵרִים וְרִבּוּי הַשָּׁלוֹם, וְלֹא עוֹד, אֶלָּא שֶׁדָּנִין אוֹתוֹ מִן הַשָּׁמַיִם לְכַף זְכוּת, כִּדְגַרְסִינָן בְּמַסֶּכֶת שַׁבָּת פֶּרֶק מְפַנִּין <span class="booklinks" onclick="sendBookLink(this)" onmouseover="setBookLinkTitle(this)">(דף קכ"ז)</span> וְכוּ'. <span class="booklinks" onclick="sendBookLink(this)" onmouseover="setBookLinkTitle(this)">(מנורת המאור)</span><p dir="rtl">
וּבְכֵן נִתְבּוֹנֵן, אִם בְּנֵי אָדָם שֶׁיֵּשׁ לָהֶם יֵצֶר הָרָע, נְגִיעוֹת, יֵשׁ לָנוּ חוֹבָה לְדוּנָם לְכַף זְכוּת, אֶת הַבּוֹרֵא יִשְׁתַּבַּח שְׁמוֹ לָעַד, שֶׁהוּא קָדוֹשׁ וּמְשָׁרְתָיו קְדוֹשִׁים, וְאֵינוֹ גּוּף וְאֵינוֹ דְּמוּת הַגּוּף וְאֵין בּוֹ שׁוּם נְטִיּוֹת נַפְשִׁיּוֹת, עַל אַחַת כַּמָּה וְכַמָּה שֶׁמֻּטָּל עָלֵינוּ לִרְאוֹתוֹ כְּצַדִּיק עִמָּנוּ, אוּלָם כָּאָמוּר זֶהוּ רַק כַּאֲשֶׁר נְיַקֵּר אֶת עַצְמֵנוּ וְנָחוּשׁ מְכֻבָּדוּת וְיַקְרוּת אֶצְלוֹ אֲזַי יֵקַל עָלֵינוּ לְהַאֲמִין שֶׁהַנְהָגָתוֹ עִמָּנוּ לְטוֹבָתֵנוּ.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כג ידיעת המכובדות והיקרות מאפשרת להיות בשמחה תמיד">כג. יְדִיעַת הַמְכֻובָּדוּת וְהַיַּקְרוּת מְאַפְשֶׁרֶת לִהְיוֹת בְּשִׂמְחָה תָּמִיד</h3><p dir="rtl">
הִתְבּוֹנְנִי בַּת וְאֵם בְּיִשְׂרָאֵל, כַּמָּה נָחוּץ לָנוּ מִדַּת הַשִּׂמְחָה, הֲרֵי הַחַיִּים מְלֵאִים טְרָדוֹת, דְּאָגוֹת, אַכְזָבוֹת, שְׁמוּעוֹת מַפְחִידוֹת, חֲרָדוֹת, הַחַיִּים מְלֵאִים בְּמַצְּבֵי לַחַץ, עֲצַבִּים, כְּעָסִים וּמְתָחִים, הַחַיִּים מְלֵאִים בְּנִסְיוֹנוֹת קִנְאָה, תַּחֲרוּת, תַּאֲוָה וְכָבוֹד, הַחַיִּים מְלֵאִים בְּיִסּוּרִים, עֹנִי רַוָּקוּת מְמֻשֶּׁכֶת, בְּעָיוֹת בִּשְׁלוֹם בַּיִת, בְּחִנּוּךְ יְלָדִים, בִּבְרִיאוּת בְּקִצּוּר "עוֹלָם שֶׁל תְּלָאוֹת", וּבְכֵן כַּמָּה נָחוּץ וְיָקָר "הַמִּצְרָךְ" הַנִּקְרָא "שִׂמְחָה" בְּיָמֵינוּ.<p dir="rtl">
וּבְכֵן בְּנוֹת יִשְׂרָאֵל הַיְקָרוֹת, הֵיאַךְ אֶפְשָׁרִי לִהְיוֹת בְּשִׂמְחָה בְּמַצָּבִים שֶׁהִנָּם אוֹיְבֵי הַשִּׂמְחָה. וַהֲלֹא רֵאשִׁית יֵשׁ לָנוּ מִצְוָה לַעֲבֹד אֶת ה' בְּשִׂמְחָה, וְשֵׁנִית בְּלֹא הַשִּׂמְחָה הֲלֹא נִתְמוֹטֵט וְנִקְרֹס בְּעוֹלָמֵנוּ זֶה הַמָּלֵא בְּפֻרְעָנֻיּוֹת הֵן הָעוֹבְרִים עָלֵינוּ, הֵן מִמַּה שֶּׁאָנוּ רוֹאִים אוֹ שׁוֹמְעִים.<p dir="rtl">
הֲלֹא רַק דֶּרֶךְ אַחַת תָּבִיא אוֹתָנוּ לְשִׂמְחָה כְּשֶׁנֵּדַע שֶׁאָנוּ בָּנָיו חֲבִיבָיו שֶׁל הַבּוֹרֵא, "וִהְיִיתֶם לִי סְגֻלָּה מִכָּל הָעַמִּים", סְגֻלָּה - אוֹצָר חָבִיב (רש"י), וְכָל הַהַנְהָגָה שֶׁלּוֹ אִתָּנוּ כְּאָב שֶׁהוּא גַּם מֶלֶךְ הַדּוֹאֵג לְכָל צְרָכֵינוּ, וְאֵין כָּמוֹהוּ אִכְפַּתִּי שֶׁחָרֵד עַל גּוֹרָלֵנוּ הַטּוֹב בְּב' עוֹלָמוֹת.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כד ידיעת יקרותנו ומכבדותנו היא בלבד שתנסך בנו "תקוה לטובה"">כד. יְדִיעַת יַקְרוּתֵנוּ וּמְכֻבָּדוּתֵנוּ הִיא בִּלְבַד שֶׁתִּנְסֹךְ בָּנוּ "תִּקְוָה לְטוֹבָה"</h3><p dir="rtl">
כְּמוֹ כֵן נְחוּצָה הַיְדִיעָה זוֹ לְצֹרֶךְ "תִּקְוָה טוֹבָה", כְּלוֹמַר גַּם בַּמַּצָּבִים הַקָּשִׁים לְקַוּוֹת לְטוֹב, וּלְהַאֲמִין בִּישׁוּעַת ה' שֶׁהִיא כְּהֶרֶף עַיִן, וּבְיַד ה' לְשַׁנּוֹת הַטְּבָעִים וְלַהֲפֹךְ הַכֹּל לְטוֹבָה.<p dir="rtl">
אֵימָתַי יְקַוֶּה הָאָדָם לְטוֹב, רַק כַּאֲשֶׁר יָחוּשׁ שֶׁהִנּוֹ יָקָר וְחָבִיב לַה', אָז יִתְחַזֵּק לְהַאֲמִין בִּישׁוּעַת ה' שֶׁיִּתָּכֵן וּתְהֵא תֵּכֶף, אוּלָם אִם יָחוּשׁ שֶׁהִנּוֹ פָּשׁוּט, שָׁפָל, מְרֻחָק, הֵיאַךְ יְקַוֶּה לְטוֹב?!<p dir="rtl">
דֻּגְמָא קְטַנָּה!<p dir="rtl">
הָרַבִּי מִצַּאנְז - קְלוֹיְזֶנְבּוּרְג - אִבֵּד בַּשּׁוֹאָה אִשָּׁה וְאַחַד עָשָׂר יְלָדִים, וְהֵיאַךְ מְתָאֵר הוּא אֶת הַשּׁוֹאָה:<p dir="rtl">
אֵין לְךָ יְהוּדִי בַּשּׁוֹאָה שֶׁאֵין לוֹ "שַׂק שֶׁל סִפּוּרֵי נִסִּים" שֶׁרָאוּ עֵינָיו בַּשּׁוֹאָה..!<p dir="rtl">
יְהוּדִי מַאֲמִין שֶׁכְּמוֹתוֹ, וְכָמוֹהוּ עוֹד צַדִּיקִם וּקְדוֹשִׁים שֶׁמָּסְרוּ נַפְשָׁם וְנֶפֶשׁ יַקִּירֵיהֶם בְּרִקּוּד וּבְשִׂמְחָה - רָאוּ אֶת הַשּׁוֹאָה הַנּוֹרָאָה כְּנִתּוּחַ הַנִּצְרָךְ לִשְׁמֹר עַל הַקַּיָּם, הִכִּירוּ אֶת צִדְקַת ה' גַּם בְּנִתּוּחַ כּוֹאֵב שֶׁכָּזֶה, הֵבִינוּ שֶׁלִּיקָרִים וַחֲבִיבִים שֶׁכְּמוֹתָם לֹא יַעֲשֶׂה ה' מַעֲשֶׂה לְשֵׁם כְּלָיָה וַאֲבָדוֹן, אֶלָּא מַעֲשֶׂה בּוֹנֶה שֶׁיֵּצֵא מִמֶּנּוּ תִּקּוּן וְהַצָּלָה. הֵבִינוּ שֶׁלֹּא יִתָּכֵן שֶׁיִּמָּסְרוּ מִילְיוֹנֵי בָּנָיו אֲהוּבָיו שֶׁל ה' בְּיַד אָדָם מְתֹעָב שֶׁהֶחְלִיט לְאַבְּדָם, בְּוַדַּאי הקב"ה הוּא זֶה שֶׁעוֹשֶׂה זֹאת. וְלָכֵן לֹא הִתְעַלְּמוּ מֵהַנִּסִּים שֶׁבְּמַהֲלַךְ הַשּׁוֹאָה, פָּקְחוּ עֵינֵיהֶם לִרְאוֹת אֶת נִסָּיו גַּם בְּגֵיא צַלְמָוֶת, וְהִכִּירוּ אֶת הָ"אַתָּה עִמָּדִי" גַּם שָׁם, וְזֶה שֶׁנָּתַן לָהֶם כֹּחַ לְהַמְשִׁיךְ, לִחְיוֹת וְלָקוּם מֵחָדָשׁ.<p dir="rtl">
וְהִנֵּה הָרַבִּי מִצַּאנְז שֶׁהֵבֵאנוּ לְדֻגְמָא, עָלָה לְאֶרֶץ יִשְׂרָאֵל, נָשָׂא אִשָּׁה, הֵקִים אֶת בֵּיתוֹ מֵחָדָשׁ עִם בָּנִים וַחֲתָנִים גְּאוֹנִים וּקְדוֹשִׁים, הֵקִים חֲסִידוּת מֻפְלָאָה שֶׁל אַלְפֵי חֲסִידִים, הוּא עַצְמוֹ חִבֵּר כָּאן שׁוּ"ת בַּהֲלָכָה, בָּנָה קִרְיָה - "קִרְיַת צַאנְז", בָּנָה בֵּית חוֹלִים - "לַנִיאָדוֹ", וְעוֹד פְּעֻלּוֹת לְאֵין סוֹף, וְחָשׁ שִׂמְחָה בְּכָל יָמָיו, וְכָאָמוּר עוֹד כָּמוֹהוּ רַבִּים.<p dir="rtl">
וּבְכֵן כַּמָּה נְחוּצָה יְדִיעָה זוֹ לָנוּ נְשׁוֹת יִשְׂרָאֵל הָעוֹבְרוֹת כָּל כָּךְ הַרְבֵּה מַצָּבִים לֹא קַלִּים בְּמֶשֶׁךְ הֲקָמַת בָּתֵּינוּ כְּדֵי שֶׁנִּהְיֶה תָּמִיד בְּשִׂמְחָה וּבְתִקְוָה.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כה ידיעת המכבדות והיקרות נחוצה לנו מאד להתענג בתפלה לה'">כה. יְדִיעַת הַמְכֻבָּדוּת וְהַיַּקְרוּת נְחוּצָה לָנוּ מְאֹד לְהִתְעַנֵּג בִּתְפִלָּה לַה'</h3><p dir="rtl">
מֵהַמִּצְווֹת הַיְקָרוֹת שֶׁנָּתַן לָנוּ ה', וְהִיא גַּם אֶחָד מֵעַמּוּדֵי הָעוֹלָם שֶׁהָעוֹלָם עוֹמֵד עֲלֵיהֶם זוֹ "הַתְּפִלָּה" שֶׁמַּעֲמִידָה אֶת הָאָדָם עַל רַגְלָיו.<p dir="rtl">
כַּמָּה יִפָּגַע אֵצֶל הָאָדָם עַמּוּד הַתְּפִלָּה אִם לֹא יָחוּשׁ יָקָר וְחָבִיב אֵצֶל הַבּוֹרֵא, וּנְבָאֵר.<p dir="rtl">
בְּנוֹת יִשְׂרָאֵל הַיְקָרוֹת, לִבְּכֶן הֲלֹא רָגִישׁ לַתְּפִלָּה, לִבְּכֶן פָּתוּחַ לַתְּפִלָּה, כַּמָּה חָשׁוּב לָכֶן לָדַעַת שֶׁיְּקָרוֹת אַתֶּן אֵצֶל הַבּוֹרֵא, שֶׁכֵּן מִבְּלִי יְדִיעָה זוֹ תָּחוּשׁוּ רִחוּק, וְאוּלַי אַף נֶטֶל עַל ה', בְּמַחְשָׁבָה מֻטְעֵית: מִי אֲנִי שֶׁה' יִשְׁמַע קוֹלִי.. מִי אֲנִי שֶׁהַבּוֹרֵא יִתְפַּנֶּה מִכָּל עֲסָקָיו לִשְׁמֹעַ רַק אַחַת כָּמוֹנִי.. מִי אָמַר שֶׁרְצוֹנוֹ בִּכְלָל לִשְׁמֹעַ אוֹתִי שֶׁמָּא רְצוֹנוֹ שֶׁאֶשְׁתֹּק..<p dir="rtl">
וּבִפְרָט לַחֲזֹר עַל אוֹתָהּ תְּפִלָּה וּבַקָּשָׁה כַּמָּה פְּעָמִים בְּיוֹם, הַאִם אֵינִי "נוּדְנִיקִית"?! "טַרְדָּנִית"?!<p dir="rtl">
מְסֻפָּר עַל הָרַב בַּעַל הַ"תַּנְיָא" - רַבִּי שְׁנֵיאוֹר זַלְמָן מִלַּאדִי - שֶׁהָיָה מַאֲרִיךְ בַּתְּפִלָּה וּמוֹשֵׁךְ כָּל מִלָּה בִּנְשִׁימָה אֲרֻכָּה, שְׁאָלוּהוּ לָמָּה מַאֲרִיךְ הוּא כָּל כָּךְ? וְהֵשִׁיב: כְּשֶׁיֵּשׁ לִי הִזְדַּמְּנוּת לְשׂוֹחֵחַ עִם אָהוּב וְנִכְבָּד כְּמוֹ מֶלֶךְ וְיוֹדֵעַ אֲנִי שֶׁכְּמוֹ שֶׁיֵּשׁ לִי עֹנֶג לָשֶׁבֶת אִתּוֹ כְּמוֹ כֵן יֵשׁ לוֹ עֹנֶג לָשֶׁבֶת אִתִּי, וּבִפְרָט כַּאֲשֶׁר הוּא זִמֵּן אוֹתִי לְאַרְמוֹנוֹ כִּי חָפֵץ הוּא לְשׂוֹחֵחַ עִמִּי, הֲיִתָּכֵן שֶׁאֲקַצֵּר אֶת שִׂיחָתִי אִתּוֹ?! בְּוַדַּאי שֶׁאַאֲרִיךְ בָּהּ כְּדֵי לִמְשֹׁךְ אֶת יְשִׁיבָתֵנוּ..? חָשׁ אֲנִי עֹנֶג לְדַבֵּר עִם בּוֹרְאִי, וּמַאֲמִין וּבָטוּחַ אֲנִי שֶׁכְּמוֹ כֵן יֵשׁ לוֹ עֹנֶג לִשְׁמֹעַ אוֹתִי, וְהַאֵיךְ אֲקַצֵּר בִּזְמַן שֶׁיֵּשׁ בְּאֶפְשָׁרוּתִי לְהַאֲרִיךְ וְלִמְשֹׁךְ הַשִּׂיחָה?!<p dir="rtl">
שִׂימוּ לִבְּכֶן לִתְשׁוּבָתוֹ שֶׁל בַּעַל הַתַּנְיָא, שֶׁהֶאֱמִין שֶׁכְּמוֹ שֶׁיֵּשׁ לוֹ עֹנֶג לְשׂוֹחֵחַ עִם הַבּוֹרֵא כֵּן יֵשׁ עֹנֶג לַבּוֹרֵא לִשְׁמֹעַ אוֹתוֹ.<p dir="rtl">
הַאֲמֵנָּה שֶׁיֵּשׁ לַבּוֹרֵא עֹנֶג לִשְׁמֹעַ אֶתְכֶן, וְהָעֻבְדָּא שֶׁצִּוָּנוּ לַעֲמֹד לְפָנָיו בִּתְפִלָּה ג' פְּעָמִים בְּיוֹם, וּלְבָרְכוֹ 100 בְּרָכוֹת בְּכָל יוֹם, הֱוֵי אוֹמֵר שֶׁעֹנֶג הוּא לוֹ שֶׁנְּשׂוֹחַח אִתּוֹ וּבְכֵן אֵימָתַי נָחוּשׁ שֶׁיֵּשׁ גַּם לַבּוֹרֵא עֹנֶג שֶׁנְּשׂוֹחַח עִמּוֹ, רַק כַּאֲשֶׁר תְּחוּשָׁתֵנוּ תְּהֵא שֶׁאָנוּ יְקָרִים וַחֲבִיבִים לוֹ, וְרַק בִּתְנַאי זֶה נִתְחַזֵּק בְּעַמּוּד הַתְּפִלָּה הָעוֹמֶדֶת בְּרוּמוֹ שֶׁל עוֹלָם.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כו חביבות ה' ושעשועיו הוא מכל יהודי פרטי באשר הוא ולא רק מהכלל">כו. חֲבִיבוּת ה' וְשַׁעֲשׁוּעָיו הוּא מִכָּל יְהוּדִי פְּרָטִי בַּאֲשֶׁר הוּא וְלֹא רַק מֵהַכְּלָל</h3><p dir="rtl">
בַּת יִשְׂרָאֵל, דְּעִי שֶׁשַּׁעֲשׁוּעֵי ה', וְשִׂמְחָתוֹ הוּא מִפְּנִיַּת כָּל יְהוּדִי פְּרָטִי הַפּוֹנֶה אֵלָיו, וּבַאֲשֶׁר הוּא, וְשֶׁלֹּא תִּטְעִי לַחֲשֹׁב שֶׁרַק כְּלַל יִשְׂרָאֵל בִּכְלָלִי חֲשׁוּבִים לִפְנֵי ה', אוֹ רַק הַצַּדִּיקִים בִּפְרָטוּת, אֶלָּא כָּל יְהוּדִי בִּפְרָטוּת, וְאוֹכִיחַ זֹאת בְּהוֹכָחָה מוּחָשִׁית.<p dir="rtl">
הִנֵּה יֵשׁ לְכָל יְהוּדִי חוֹבָה לְהִתְפַּלֵּל שַׁחֲרִית מִנְחָה וְעַרְבִית, וְאָמְנָם לְנָשִׁים אֵין חוֹבָה לְהִתְפַּלֵּל ג' פְּעָמִים, אוּלָם לְפָחוֹת פַּעַם אַחַת חַיֶּבֶת הִיא, וּבְכָל אֹפֶן יֵשׁ לָהּ מִצְוָה בְּאִם עוֹמֶדֶת הִיא לִפְנֵי ה' יוֹם יוֹם ג' פְּעָמִים וּמִתְפַּלֶּלֶת.<p dir="rtl">
יְהוּדִי שֶׁלֹּא הִתְפַּלֵּל שַׁחֲרִית אוֹ מִנְחָה אוֹ עַרְבִית, יֵשׁ לוֹ עָווֹן, וְיֵעָנֵשׁ עַל כָּךְ, שֶׁכֵּן זוֹ הֲלָכָה בְּשֻׁלְחָן עָרוּךְ, וְנִתְחַיַּבְנוּ בְּזֶה כְּבָר מֵאַנְשֵׁי כְּנֶסֶת הַגְּדוֹלָה שֶׁהָיוּ מֵאָה וְעֶשְׂרִים חֲכָמִים גְּדוֹלִים, וּבֵינֵיהֶם אַף נְבִיאִים חַגַּי זְכַרְיָה וּמַלְאָכִי, שִׁמְעוֹן הַצַּדִּיק הָיָה מִשְּׁיָרֵי כְּנֶסֶת הַגְּדוֹלָה, וְחִיְּבוּנוּ בְּכָל יוֹם לְהִתְפַּלֵּל, וְלֹא רַק בְּצִבּוּר, אֶלָּא כָּל יָחִיד וְיָחִיד חַיָּב לַעֲמֹד וּלְהִתְפַּלֵּל, חַיָּב לֹא רְשׁוּת אֶלָּא חוֹבָה! וְכֵן הַהֲלָכָה הִיא, אִם לֹא הִשִּׂיג צִבּוּר חַיָּב לְהִתְפַּלֵּל בְּיָחִיד, וְלֹא יֹאמַר כֵּיוָן שֶׁלֹּא הִתְפַּלַּלְתִּי בְּצִבּוּר וּבְמִנְיָן אֲנִי פָּטוּר.<p dir="rtl">
וּבְכֵן תִּתְבּוֹנְנִי הֲרֵי בְּתוֹרַת יְחִידִי חַיָּב אָדָם לַעֲמֹד לִפְנֵי ה', ה' מְחַיְּבוֹ, וְאִם לֹא יֵעָנֵשׁ, הַאִם אֵין זֶה אוֹמֵר שֶׁהַקָּדוֹשׁ בָּרוּךְ הוּא חָפֵץ לִשְׁמֹעַ כָּל יָחִיד בִּפְרָטוּת.<p dir="rtl">
וְאוֹתוֹ יָחִיד שֶׁחַיָּב לְהִתְפַּלֵּל בְּכָל יוֹם זֶה לֹא רַק אִם הוּא צַדִּיק, אֶלָּא אֲפִלּוּ אִם הוּא עוֹבֵר עֲבֵרוֹת כְּמוֹ כֵן הֲלֹא חַיָּב הוּא לַעֲמֹד בִּתְפִלָּה שֶׁכֵּן אֵין הֲלָכָה שֶׁמִּי שֶׁעָבַר עֲבֵרוֹת אֲזַי בְּאוֹתוֹ יוֹם אָסוּר לוֹ לְהִתְפַּלֵּל, אֶלָּא אִם לֹא יִתְפַּלֵּל בְּאוֹתוֹ יוֹם שֶׁעָבַר עֲבֵרוֹת יוֹסִיף חֵטְא עַל פֶּשַׁע, אִם כֵּן בְּהֶכְרֵחַ שֶׁהַקָּדוֹשׁ בָּרוּךְ הוּא חָפֵץ לִשְׁמֹעַ גַּם עוֹבֵר עֲבֵרָה, וְרַק כַּמּוּבָן שֶׁיַּעֲשֶׂה תְּשׁוּבָה קֹדֶם תְּפִלָּתוֹ, יַבִּיעַ חֲרָטָה עַל מַעֲשֵׂהוּ וְיִתְפַּלֵּל כְּדֵי שֶׁלֹּא יִהְיוּ עִכּוּבִים שֶׁתִּתְקַבֵּל תְּפִלָּתוֹ. אוּלָם לְהִתְפַּלֵּל חַיָּב, וְלֹא אוֹמְרִים לוֹ: צֵא מָאוּס, הַקָּדוֹשׁ בָּרוּךְ הוּא אֵינוֹ חָפֵץ בִּתְפִלָּתְךָ..<p dir="rtl">
וּלְפָחוֹת אַף תְּפִלַּת יָחִיד בְּוַדַּאי חָשׁוּב לִפְנֵי ה' בְּאִם הוּא אִישׁ פָּשׁוּט יְרֵא שָׁמַיִם וְאַף שֶׁאֵינוֹ צַדִּיק כְּלָל. הִנֵּה לָךְ לִרְאוֹת שֶׁהַקָּדוֹשׁ בָּרוּךְ הוּא חָפֵץ אַף בִּתְפִלַּת יָחִיד בַּאֲשֶׁר הוּא וְלֹא רַק בִּתְפִלַּת רַבִּים, אוֹ בִּתְפִלַּת צַדִּיק דַּוְקָא.<p dir="rtl">
וּמוּבָא בַּ'יְרוּשַׁלְמִי': אָמַר רַבִּי אַיְיבוּ: כְּשֶׁהִנְּךָ עוֹמֵד לְהִתְפַּלֵּל, יְהִי לִבְּךָ שָׂמֵחַ עָלֶיךָ, שֶׁאַתָּה מִתְפַּלֵּל לְאֵ - ל שֶׁאֵין כַּיּוֹצֵא בּוֹ. כַּמָּה צְרִיכוֹת אַתֶּן לָחוּשׁ שִׂמְחָה בְּלִבְּכֶן בִּשְׁעַת הַתְּפִלָּה, שֶׁכֵּן בְּשָׁעָה זוֹ כִּבְיָכוֹל מִתְפַּנֶּה ה' לִשְׁמֹעַ כָּל אַחַת מִכֵּן בִּפְרָטוּת, וּלְהִתְיַחֵס לְבַקָּשָׁתָהּ, וְלָכֵן נַצְּלוּ אֶת כֹּחֲכֶן בִּתְפִלָּה לִישׁוּעָה לָכֶן וְלִכְלַל יִשְׂרָאֵל. וְעוֹד רְאָיָה נוֹסֶפֶת וּמוֹחֶצֶת שֶׁהַקָּדוֹשׁ בָּרוּךְ הוּא יֵשׁ לוֹ עֵסֶק, הִתְיַחֲסוּת, שַׁעֲשׁוּעַ וְנַחַת מִכָּל יָחִיד וְיָחִיד מִיִּשְׂרָאֵל בַּאֲשֶׁר הוּא. שֶׁהִנֵּה עֶצֶם הַמִּצְווֹת הַמֻּטָּלוֹת עָלֵינוּ, שַׁבָּת, אַהֲבַת יִשְׂרָאֵל, לֹא לִגְזֹל, לֹא לְדַבֵּר לָשׁוֹן הָרָע, לֹא לַחְמֹד, לֹא לְקַנֹּאת, מִצְוַת צְנִיעוּת וְכַיּוֹצֵא, אֵלּוּ הֲרֵי מִצְווֹת פְּרָטִיּוֹת שֶׁהָאָדָם יְהֵא נִדּוֹן עֲלֵיהֶם בִּפְרָטוּת בֵּינוֹ לְבֵין ה', עַם יִשְׂרָאֵל לֹא נִדּוֹן בִּכְלָלוּת בִּלְבַד אֶלָּא גַּם בִּפְרָטוּת כָּל יָחִיד וְיָחִיד וְכָל יְהוּדִי נִזְהָר מֵעָווֹן, מִשְׁתַּדֵּל לְקַיֵּם מִצְוָה כִּי יוֹדֵעַ שֶׁבְּכָךְ תְּהֵא זְכוּתוֹ בִּפְרָטוּת, וְלָכֵן אַל תַּאֲזִינִי לַיֵּצֶר הָרָע שֶׁמֵּטִיל לָךְ סָפֵק בְּקִרְבָתֵךְ לַה' בְּאֹפֶן פְּרָטִי וְהַאֲמִינִי שֶׁבִּשְׁעַת תְּפִלָּתֵךְ מִתְיַחֶדֶת אַתְּ עִם קוֹנֵךְ, וְאָזְנָיו קַשּׁוּבוֹת לָךְ בְּשִׂמְחָה רַבָּה לִשְׁמֹעַ כָּל מִלָּה הַיּוֹצֵאת מִלִּבֵּךְ בֶּאֱמֶת.<p dir="rtl">
וְעוֹד הִנֵּה כָּל יְהוּדִי חַיָּב לְהוֹדוֹת לַה' עַל טוֹבוֹתָיו בִּפְרָטוּת שֶׁנַּעֲשָׂה עִמּוֹ, וְלֹא רַק עַל טוֹבוֹת ה' עִם כְּלַל יִשְׂרָאֵל וְכֵן לְהַצְדִּיק דִּין ה' בִּגְזֵרוֹתָיו עַל כָּל אֲשֶׁר נַעֲשָׂה עִמּוֹ בִּפְרָטוּת, וְלוֹמַר שֶׁזֶּהוּ מֵאֵת ה', וּלְהַאֲמִין שֶׁעוֹשֶׂה ה' עִמּוֹ בִּפְרָטוּת דָּבָר זֶה לְטוֹבָה, הֲרֵי פָּשׁוּט שֶׁעִסְקוֹ שֶׁל הַקָּדוֹשׁ בָּרוּךְ הוּא הוּא עִם כָּל יְהוּדִי בִּפְרָטוּת.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כז כמה סבל חש בנפשו זה הסובל מ"נחיתות" כלפי בני אדם, פי כמה סובלת הנשמה כשעוצרה האדם ברגשי נחיתות כלפי בוראה">כז. כַּמָּה סֵבֶל חָשׁ בְּנַפְשׁוֹ זֶה הַסּוֹבֵל מִ"נְּחִיתוּת" כְּלַפֵּי בְּנֵי אָדָם, פִּי כַּמָּה סוֹבֶלֶת   הַנְּשָׁמָה כְּשֶׁעוֹצְרָהּ הָאָדָם בְּרִגְשֵׁי נְחִיתוּת כְּלַפֵּי בּוֹרְאָהּ</h3><p dir="rtl">
עוֹד הִתְבּוֹנְנוּ נָשִׁים יְקָרוֹת, כַּמָּה סֵבֶל סוֹבֵל הָאָדָם כַּאֲשֶׁר חָשׁ הוּא רִגְשֵׁי נְחִיתוּת, בָּאִים אֵלַי לֹא מְעַטִּים הַסּוֹבְלִים מִסֵּבֶל זֶה, וְרוֹאֶה אֲנִי אֶת סִבְלָם הָאָיֹם, וּבִפְרָט שֶׁיֵּשׁ כָּאֵלֶּה שֶׁתּוֹפָעָה זוֹ אֶצְלָם בְּאֹפֶן חָמוּר, וְעַד כְּדֵי שֶׁמְּפַחֲדִים לְדַבֵּר בִּפְנֵי בְּנֵי אָדָם, וַאֲפִלּוּ בִּפְנֵי חָבֵר, מַעְדִּיפִים תָּמִיד לִשְׁתֹּק פֶּן יֹאמְרוּ דָּבָר שֶׁלֹּא חָכָם.<p dir="rtl">
פּוֹחֲדִים לַעֲלוֹת לִהְיוֹת שְׁלִיחֵי צִבּוּר, פּוֹחֲדִים לַעֲלוֹת לַתּוֹרָה, וְיֶשְׁנָם כָּאֵלֶּה שֶׁאַף מְפַחֲדִים לָגֶשֶׁת לְנִשּׂוּאִין.<p dir="rtl">
הִתְבּוֹנֵנָּה נָשִׁים יְקָרוֹת, כַּמָּה סֵבֶל הוּא לְנִשְׁמַת הָאָדָם כְּשֶׁהָאָדָם טוֹעֶה בְּשִׂכְלוֹ לָחוּשׁ נְחִיתוּת כְּלַפֵּי בּוֹרְאוֹ, וּבְכָךְ עוֹצֵר אֶת נִשְׁמָתוֹ מִלְּשׂוֹחֵחַ עִם בּוֹרְאָהּ, לִבְטֹחַ בּוֹ, לְהַצְדִּיק דִּינוֹ, לִשְׂמֹחַ בְּאָבִיו מַלְכּוֹ, כַּמָּה צַעַר יֵשׁ בְּזֶה לַנְּשָׁמָה שֶׁהָאָדָם בְּטָעוּתוֹ וּבַחֲשִׁיבָתוֹ הַקְּלוֹקֶלֶת, מַשְׁפִּיל עַצְמוֹ, שׁוֹכֵחַ יִחוּסוֹ, כְּבוֹדוֹ וּמַעֲמָדוֹ, וְחַי בִּנְחִיתוּת כְּלַפֵּי בּוֹרְאוֹ, וּבְכָךְ נִמְנָע הוּא מִלִּדְרֹךְ כַּף רַגְלוֹ בְּבֵית אֱלֹקָיו, וְגַם אִם בָּא הוּא לְבֵית ה' - לְבֵית אָבִיו שֶׁבַּשָּׁמַיִם - בָּא הוּא לְלֹא רֶגֶשׁ, חֲסַר בִּטָּחוֹן וְנִגָּשׁ רַק בְּפִיו וּבִשְׂפָתָיו, אוּלָם לִבּוֹ רָחוֹק רָחוֹק.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כח פתרון נפלא לסובלות מחוסר ביטחון עצמי">כח. פִּתְרוֹן נִפְלָא לַסּוֹבְלוֹת מֵחֹוסֶר בִּיטָּחוֹן עַצְמִי</h3><p dir="rtl">
וּדְעִי, שֶׁפִּתְרוֹן וּתְרוּפָה נִפְלָאָה יֶשְׁנָהּ בְּהִתְבּוֹנְנוּת זוֹ לְאֵלֶּה הַסּוֹבְלוֹת מֵחֹסֶר בִּטָּחוֹן עַצְמִי, לְהִתְבּוֹנֵן, אִם בְּעֵינֵי הַקָּדוֹשׁ בָּרוּךְ הוּא אֲנִי נֶחְמָדָה וַחֲבִיבָה, מָה אִכְפַּת לִי מַה יֹּאמְרוּ עָלַי אֲחֵרִים?<p dir="rtl">
מָשָׁל לְמָה הַדָּבָר דּוֹמֶה?<p dir="rtl">
לְאָדָם חָשׁוּב, שֶׁבְּכָל מָקוֹם שֶׁהוֹלֵךְ הוּא אֵצֶל אֲנָשִׁים חֲשׁוּבִים, מְכַבְּדִים אוֹתוֹ, כָּל הָרַבָּנִים, רַבָּנֵי עָרִים, רַבָּנֵי שְׁכוּנוֹת, תַּלְמִידֵי חֲכָמִים, אִישֵׁי צִבּוּר, כָּל שִׁכְבַת הָעָם הַנִּבְחֶרֶת מְכַבְּדִים וּמְשַׁבְּחִים אוֹתוֹ לִמְאֹד. וְרַק שֶׁאֵינוֹ מְרֻצֶּה אֵצֶל הָרֵיקִים וְהַפּוֹחֲזִים שֶׁבָּעִיר, אֵצֶל אֵלּוּ וְאֵצֶל יֶתֶר הַבּוּרִים וְעַמֵּי הָאֶרֶץ הִנּוֹ מְבֻזֶּה וּמֻשְׁפָּל. נִתְבּוֹנֵן, הַאִם אָדָם זֶה חָשׁ רִגְשֵׁי נְחִיתוּת מִסִּבָּה זוֹ שֶׁאֵינוֹ "מְסַמְפֵּט" אֶת הַבּוּרִים, בְּוַדַּאי לֹא שֶׁכֵּן מָה אוֹמֵר אָדָם זֶה בְּדַעְתּוֹ, וְכִי אִכְפַּת לוֹ מֵאוֹתָם בּוּרִים וְטִפְּשִׁים, הָעִקָּר שֶׁאֵצֶל הַחֲכָמִים אֲנִי מְשֻׁבָּח חָבִיב וְנֶחְמָד.<p dir="rtl">
וּבְכֵן תִּתְבּוֹנֵן כָּל אִשָּׁה יְקָרָה, מָה אִכְפַּת לִי מָה אוֹמְרִים וּמַה חוֹשְׁבִים עָלַי כָּל בְּנֵי הָאָדָם, וְכִי בַּמֶּה נֶחְשְׁבוּ הֵמָּה בְּיַחַס לַבּוֹרֵא שֶׁאֶצְלוֹ אֲנִי חֲבִיבָה, אֲהוּבָה וּרְצוּיָה. יֵשׁ לִי אֶת הַזְּכוּת לְדַבֵּר אִתּוֹ בְּכָל עֵת, וּבִלְשׁוֹן נוֹכֵחַ: בָּרוּךְ אַתָּה.. וּמִשְׁתַּעֲשֵׁעַ הוּא בְּשִׂיחָתִי אִתּוֹ, וּבְכֵן מַה לִּי וּלְחַשְׁבֵּן חֶשְׁבּוֹן לִבְנֵי אָדָם.<p dir="rtl">
אָכֵן תָּמִיד אֲנִי אוֹמֵר מִשְׁפָּט: אָסוּר לְזַלְזֵל בִּבְנֵי אָדָם, אָמְנָם מֻתָּר לְצַפְצֵף עַל בְּנֵי אָדָם!לְזַלְזֵל בִּבְנֵי אָדָם זֶהוּ עָווֹן חָמוּר, אוּלָם מֻתָּר וְלִפְעָמִים אַף גַּם מִצְוָה לְצַפְצֵף עַל בְּנֵי אָדָם, כְּשֶׁהִנְּךָ עוֹשֶׂה דָּבָר חִיּוּבִי, עָלֶיךָ לֹא לַעֲשׂוֹת חֶשְׁבּוֹן לִבְנֵי אָדָם וּכְמוֹ שֶׁאָמְרוּ חֲזַ"ל: "וְלֹא יֵבוֹשׁ מִפְּנֵי בְּנֵי אָדָם הַמַּלְעִיגִים עָלָיו בַּעֲבוֹדַת ה'.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, כט מה שהכי חשוב לדעת!">כט. מַה שֶּׁהֲכִי חָשׁוּב לָדַעַת!</h3><p dir="rtl">
הֶאֱרַכְנוּ בִּנְחִיצוּת יְדִיעַת הָאָדָם אֶת יַקְרוּתוֹ, מְכֻבָּדוּתוֹ, יִחוּסוֹ הָאֲמִתִּי כְּלַפֵּי הַבּוֹרֵא, מַה שֶּׁחָשׁוּב לָדַעַת, שֶׁאֵין הַיְדִיעוֹת הַנְּחוּצוֹת הַלָּלוּ בְּיַקְרוּתֵנוּ וּבִמְכֻבָּדוּתֵנוּ תְּלוּיוֹת בְּשׁוּם דָּבָר, כְּלוֹמַר גַּם אִם הָאָדָם נָתוּן לְבִקֹּרֶת גְּדוֹלָה מִצַּד מַעֲשָׂיו כְּלַפֵּי בּוֹרְאוֹ, וְיֵשׁ הַרְבֵּה מַה לְּבַקְּרוֹ בְּמִדּוֹת רָעוֹת, בְּתַאֲווֹת, וּבְיֶתֶר הַמֶּחְדָּלִים שֶׁיֵּשׁ לְבַקְּרוֹ, עָלָיו לָדַעַת שֶׁאֵין זֶה עַל חֶשְׁבּוֹן יִחוּסוֹ וְיַקְרוּתוֹ אֵצֶל בּוֹרְאוֹ, שֶׁכֵּן בְּהֶחְלֵט אָכֵן הַקָּדוֹשׁ בָּרוּךְ הוּא אֵינוֹ "מְוַתֵּר" אוּלָם אֵין זֶה סוֹתֵר לְכָךְ שֶׁהָאָדָם יָקָר וְחָבִיב אֵצֶל ה'.<p dir="rtl">
וְהָרְאָיָה הַמּוֹחֶצֶת לְכָךְ, שֶׁהִנֵּה וְכִי יֵשׁ קְרוֹבִים לַה' יוֹתֵר מֵהַצַּדִּיקִים, וְדַוְקָא עִמָּהֶם "הַקָּדוֹשׁ בָּרוּךְ הוּא מְדַקְדֵּק כְּחוּט הַשַּׂעֲרָה" כְּמוֹ שֶׁאָמְרוּ חֲזַ"ל, הֲרֵי שֶׁאֵין קֶשֶׁר בֵּין הָעֹנֶשׁ וְהַבִּקֹּרֶת לְקִרְבַת ה', וְאַדְרַבָּא הַקָּרוֹב יוֹתֵר בּוֹ מִתְקַדֵּשׁ ה' בְּיוֹתֵר, וּכְמוֹ שֶׁמָּצִינוּ בִּבְנֵי אַהֲרֹן שֶׁמֵּתוּ בְּקִרְבָתָם לַמִּקְדָּשׁ, וְנֶאֱמַר בָּהֶם <span class="booklinks" onclick="sendBookLink(this)" onmouseover="setBookLinkTitle(this)">(ויקרא י, ג)</span> "בִּקְרֹבַי אֶקָּדֵשׁ וְעַל פְּנֵי כָל הָעָם אֶכָּבֵד".<p dir="rtl">
לָכֵן נָשִׁים יְקָרוֹת, עָלֵינוּ לִזְכֹּר חֲבִיבוּתֵנוּ כְּלַפֵּי ה' בְּכָל מַצָּב בּוֹ אָנוּ נִמְצָאוֹת, וְגַם כְּשֶׁאָנוּ בְּמַצָּב שֶׁל יְרִידָה רוּחָנִית, חַיָּבוֹת אָנוּ לָדַעַת, שֶׁאַהֲבַת ה' לֹא סָרָה מֵאִתָּנוּ, וּכְאָמְרֵנוּ בַּתְּפִלָּה: "אַהֲבַת עוֹלָם אֲהַבְתָּנוּ", מַהוּ "אַהֲבַת עוֹלָם", כְּלוֹמַר לְעוֹלָם, בְּכָל מַצָּב. וְאֵיזוֹ הִיא אַהֲבָה שֶׁהִיא לְעוֹלָם שֶׁאֵינָהּ בְּטֵלָה לְעוֹלָמִים, זוֹ הֲרֵי אַהֲבָה שֶׁאֵינָהּ תְּלוּיָה בַּדָּבָר כַּמְבֹאָר בַּמִּשְׁנָה בְּאָבוֹת <span class="booklinks" onclick="sendBookLink(this)" onmouseover="setBookLinkTitle(this)">(ה, טז)</span>, אִם כֵּן מֵאַחַר וְאַהֲבָתוֹ שֶׁל הַבּוֹרֵא כְּלַפֵּינוּ הִיא לְעוֹלָמִים בְּכָל מַצָּב, בְּהֶכְרֵחַ שֶׁזּוֹ אַהֲבָה שֶׁאֵינָהּ תְּלוּיָה בְּשׁוּם דָּבָר, וּבֵין כְּשֶׁאָנוּ עוֹשִׂים רְצוֹנוֹ שֶׁל מָקוֹם וּבֵין כְּשֶׁאֵין עוֹשִׂין רְצוֹנוֹ שֶׁל מָקוֹם קְרוּיִים אָנוּ "בָּנִים" וּכְדִבְרֵי רַבִּי מֵאִיר בַּמִּשְׁנָה.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, ל יקרות האדם תתגלה לעתיד בברור גמור">ל. יַקְרוּת הָאָדָם תִּתְגַּלֶה לֶעָתִיד בְּבֵרוּר גָּמוּר</h3><p dir="rtl">
יָדוּעַ הוּא שֶׁכָּל מַה שֶּׁאָנוּ עוֹבְדִים עָלָיו קָשֶׁה הַיּוֹם זֶהוּ כְּדֵי שֶׁנִּזְכֶּה לְהַכְשִׁיר עַצְמֵנוּ לִקְרַאת הַתִּקּוּן הַשָּׁלֵם שֶׁיִּתְגַּלֶּה לֶעָתִיד.<p dir="rtl">
וּלְדֻגְמָא, אָנוּ עוֹבְדִים קָשֶׁה הַיּוֹם עַל הָאֱמוּנָה, לָדַעַת שֶׁכָּל הַנַּעֲשֶׂה בְּעוֹלָמֵנוּ הוּא בְּהַשְׁגָּחָה פְּרָטִית, בְּצֶדֶק וּבְיֹשֶׁר, וְהַכֹּל לְמַטָּרָה אַחַת - לְהֵיטִיב וּלְתַקֵּן אֶת הַבְּרִיּוֹת וְלַהֲבִיאָן לְיִעוּדָן וְלִשְׁלֵמוּתָן, וְהַכֹּל מֵאַהֲבַת ה' אֵלֵינוּ מֵחֶמְלָתוֹ הָרַבָּה שֶׁחוֹמֵל עָלֵינוּ.<p dir="rtl">
עַל פְּרָטֵי אֱמוּנָה אֵלּוּ עֲמֵלִים אָנוּ קָשֶׁה מְאֹד בְּגָלוּתֵנוּ, וְאוּלָם זֶהוּ הֲכָנָה לִקְרַאת הַגִּלּוּי הַגָּדוֹל שֶׁתִּתְגַּלֶה אֱמֶת זוֹ לַאֲמִתָּהּ וּבְבֵרוּר בְּבוֹא זְמַן הַתִּקּוּן, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(ישעיה יא, ט)</span>: "כִּי מָלְאָה הָאָרֶץ דֵּעָה אֶת ה'", וְעוֹד נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(ירמיהו לא, לג)</span> "וְלֹא יְלַמְּדוּ עוֹד אִישׁ אֶת רֵעֵהוּ.. כִּי כוּלָּם יֵדְעוּ אוֹתִי לְמִקְטַנָּם וְעַד גְּדוֹלָם".<p dir="rtl">
כְּמוֹ כֵן עָלֵינוּ לַעֲמֹל עַל יְדִיעַת יַקְרוּתֵנוּ וּמְכֻבָּדוּתֵנוּ אֵצֶל בּוֹרֵא הָעוֹלָם עַתָּה בַּגָּלוּת, וְזֶה יִהְיֶה כַּהֲכָנָה לִקְרַאת הַגִּלּוּי הַגָּדוֹל שֶׁיִּתְגַּלֶּה לֶעָתִיד עִנְיָן זֶה שֶׁל יַקְרוּתֵנוּ וּמְכֻבָּדוּתֵנוּ אֵצֶל ה'.<p dir="rtl">
וְכַנֶּאֱמָר <span class="booklinks" onclick="sendBookLink(this)" onmouseover="setBookLinkTitle(this)">(ישעיה מט, כג)</span>: "הָיוּ מְלָכִים אֹמְנַיִךְ וְשָׂרוֹתֵיהֶם מֵינִיקֹתַיִךְ, אַפַּיִם אֶרֶץ יִשְׁתַּחֲווּ לָךְ". וְעוֹד נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שם, שם, כב)</span> "כֹּה אָמַר ה' אֱלֹקִים הִנֵּה אֶשָּׁא אֶל גּוֹיִם יָדִי וְאֶל עַמִּים אָרִים נִסִּי וְהֵבִיאוּ בָנַיִךְ בְּחֹצֶן וּבְנֹתַיִךְ עַל כָּתֵף תִּנָּשֶׂאנָה".<p dir="rtl">
לֶעָתִיד תִּתְגַּלֶה חֲבִיבוּתֵנוּ אֵצֶל ה' בְּגִלּוּי גָּדוֹל, עַד שֶׁמְּלָכִים וְשָׂרוֹתֵיהֶם יְשָׁרְתוּנוּ וּבִתְחוּשַׁת כָּבוֹד גָּדוֹל יִהְיוּ אוֹמְנִים וּמֵינִיקוֹת לַתִּינוֹקוֹת שֶׁלָּנוּ.<p dir="rtl">
וְעַל כָּךְ עֲבוֹדָתֵנוּ בַּגָּלוּת עַתָּה טֶרֶם הַגִּלּוּי לְהַכִּיר בִּידִיעָה זוֹ כְּכָל הָאֶפְשָׁר עַתָּה, וּבִשְׂכַר זֹאת נַכְשִׁיר עַצְמֵנוּ לַגִּלּוּי הַגָּדוֹל בִּפְרָט זֶה לֶעָתִיד.<p dir="rtl">
וּלְסִיּוּם נוֹשֵׂא הַמְכֻבָּדוּת וְהָאוֹר שֶׁלָּנוּ כִּיהוּדִים, נָבִיא ב' סִפּוּרִים הַמַּמְחִישִׁים זֹאת לִמְאֹד.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, לא כדאי להתעכב בחיים עוד חצי שנה">לא. כְּדַאי לְהִתְעַכֵּב בַּחַיִּים עוֹד חֲצִי שָׁנָה..</h3><p dir="rtl">
סִפּוּר נוֹרָא הַמּוּבָא בְּסֵפֶר "רְפוּאָה בַּהֲלָכָה".<p dir="rtl">
וְכָךְ כּוֹתֵב הַמְחַבֵּר בִּדְבַר תְּשׁוּבָתוֹ שֶׁל הַגָּאוֹן רַבִּי מֹשֶׁה פַיינְשְׁטֵין זַצַ"ל בְּעִנְיָן שֶׁשְּׁאָלוּהוּ, שֶׁכָּךְ הָיָה הַמַּעֲשֶׂה:<p dir="rtl">
פָּגַשְׁתִּי רוֹפֵא דָּתִי, שֶׁעָלָה אַרְצָה מֵאַרְצוֹת הַבְּרִית, שָׁאַלְתִּי אוֹתוֹ עַל הָרֶקַע שֶׁהֱבִיאוֹ לַדָּת. וְהוּא סִפֵּר לִי דְּבָרִים כַּהֲוָיָתָן, מַה חוֹלֵל בּוֹ אֶת הַמַּהְפָּךְ בַּחַיִּים. הִגִּיעַ אֵלַי חוֹלֶה שֶׁכָּל הַמַּעֲרָכוֹת הַגּוּפָנִיּוֹת שֶׁלּוֹ קָרְסוּ. חוֹלֶה אָנוּשׁ שֶׁנּוֹתְרוּ לוֹ רַק מִסְפַּר יָמִים לִחְיוֹת.<p dir="rtl">
בְּדִיּוּן בֵּין רוֹפְאִים בְּכִירִים הֻבְּעָה הַעֲרָכָה, שֶׁבְּנִתּוּחַ מְסֻבָּךְ וּמֻרְכָּב נִתָּן לְהוֹתִירוֹ עוֹד כְּמַחֲצִית הַשָּׁנָה בַּחַיִּים. הַנִּתּוּחַ יָקָר מְאֹד, וְגַם מְנַת הַיִּסּוּרִים הַמַּמְתִּינָה לוֹ גְּדוֹלָה. הִצַּגְנוּ אֶת הַבְּעָיָה לִפְנֵי הַמִּשְׁפָּחָה וְהִמְתַּנּוּ לְהַכְרָעָתָם.<p dir="rtl">
בִּקֵּשׁ הַחוֹלֶה עַצְמוֹ, שֶׁהָיָה מִתַּלְמִידָיו שֶׁל מָרָן הגר"מ פַיְנְשְׁטֵיין זַצַ"ל, לְהַפְנוֹת אֶת הַשְּׁאֵלָה לְמוֹרוֹ וְרַבּוֹ. שָׁמַעְתִּי אֶת בַּקָּשָׁתוֹ, וְהֶחְלַטְתִּי בְּעַצְמִי לִנְסֹעַ אֶל הגר"מ לִשְׁמֹעַ מִמָּקוֹר רִאשׁוֹן אֶת דַּעְתּוֹ. הִגַּעְתִּי אֶל רַבִּי מֹשֶׁה, מְסַפֵּר אוֹתוֹ רוֹפֵא, הִצַּגְתִּי לוֹ אֶת הַבְּעָיָה, וְעֵינָיו נוֹטְפוֹת דְּמָעוֹת. קָרוֹב לְעֶשְׂרִים דַּקּוֹת יָשַׁב וּבָכָה. שָׁנִים לֹא שָׁמַע מִתַּלְמִידוֹ הַזֶּה, וּבָרֶגַע שֶׁנּוֹדַע לוֹ מַצָּבוֹ הָרְפוּאִי בָּכָה לְלֹא הֲפוּגָה.<p dir="rtl">
מַה לַּעֲשׂוֹת? בִּקֵּשׁ רַבִּי מֹשֶׁה שְׁהוּת שֶׁל יוֹם לַחֲשֹׁב וּלְהַחֲלִיט. לַמָּחֳרָת אָמַר: לְנַתֵּחַ! אֲנַחְנוּ נִתְפַּלֵּל לִרְפוּאָתוֹ וּנְבַקֵּשׁ בִּשְׁבִילוֹ שָׁנִים אֲרֻכּוֹת. וְהוֹסִיף לְהַסְבִּיר, חֲצִי שָׁנָה הוּא יִזְכֶּה לַעֲנוֹת אָמֵן עַל כַּמָּה בְּרָכוֹת, מַלְאָךְ יִוָּצֵר מִכָּל אָמֵן שֶׁלּוֹ, כָּל מַלְאָךְ יִצְטָרֵף לַפָּמַלְיָה שֶׁל מַעְלָה שֶׁתְּלַמֵּד עָלָיו זְכוּת.<p dir="rtl">
וְהִנֵּה מִמַּה הִתְפַּעֵל אוֹתוֹ רוֹפֵא, רֵאשִׁית מֵהַכֹּבֶד רֹאשׁ שֶׁל הַגָּאוֹן רַבִּי מֹשֶׁה פַיינְשְׁטֵין עַל חַיֵּי הָאָדָם, כַּמָּה חֲשׁוּבִים הֵמָּה הַחַיִּים, וְשֶׁלְּכָךְ בָּכָה עֶשְׂרִים דַּקּוֹת כְּדֵי שֶׁלֹּא יִכָּשֵׁל בִּפְסִיקָתוֹ לְקַצֵּר אוֹ לְהַאֲרִיךְ חַיָּיו שֶׁל חוֹלֶה וַאֲפִלּוּ בַּמַּצָּב הַנִּזְכָּר.<p dir="rtl">
וְעוֹד מַה שֶּׁהִתְפַּעֵל רוֹפֵא זֶה, אֵיזֶה הִתְיַחֲסוּת הָיְתָה לָרַב עַל עֵרֶךְ "אָמֵן" וְאָז אָמַר בְּלִבּוֹ, אִם הָיָה נִרְאֶה לְנָכוֹן לָרַב לְהַאֲרִיךְ יְמֵי חוֹלֶה זֶה בְּעוֹד חֲצִי שָׁנָה שֶׁל סֵבֶל נוֹרָא רַק בִּשְׁבִיל כַּמָּה "אָמֵנִים" - אֲנִי שֶׁהִנְנִי בָּרִיא וְשָׁלֵם וְיָכוֹל כָּל יוֹם לַעֲנוֹת מְאוֹת אָמֵנִים הֵיאַךְ אֵין לִי עֵרֶךְ לָהֶם כְּלָל?! וּמִזֶּה יִשְׁמַע חָכָם וְיוֹסֵף לֶקַח לְיַקֵּר וּלְהַעֲרִיךְ אֶת הַחַיִּים וּלְנַצְּלָם כָּרָאוּי.<p dir="rtl">
<h3 dir="rtl" id="510_chaya_beemuna, פרק א' דעו והאמינו בכחכן!, לב חרטה מאוחרת שכבר לא הועילה">לב. חֲרָטָה מְאֻוחֶרֶת שֶׁכְּבָר לֹא הוֹעִילָה</h3><p dir="rtl">
דָּר לוֹ אָדָם כָּאן בָּאָרֶץ, מַצָּבוֹ הָיָה קָשֶׁה מִנְּשֹׂא, חוֹבוֹתָיו הֵבִיאוּ עָלָיו נוֹשִׁים הַמִּתְדַּפְּקִים עַל פִּתְחוֹ, הוֹצָאָה לַפֹּעַל, עִקּוּלִים, וְכַיּוֹצֵא, וּבוֹ בַּזְּמַן הָיְתָה תְּקוּפַת כַּמָּה מִנִּשּׂוּאֵי בָּנָיו שֶׁהָיָה נִצְרָךְ לְמָמוֹן רַב, וְכָךְ הֶעֱבִיר תְּקוּפָה אֲרֻכָּה מִתּוֹךְ קֹשִׁי וְלַחַץ בִּלְתִּי יְשֹׁעַר, מַצָּב זֶה הִשְׁפִּיעַ עַל בְּרִיאוּתוֹ, וּבְתֹם תְּקוּפַת נִשּׂוּאֵי בָּנָיו, נִשְׁאַר בּוֹדֵד בְּבֵיתוֹ חוֹלֶה וּמְרֻתָּק לַמִּטָּה, מַצָּבוֹ הָלַךְ וְהֶחְמִיר עַד שֶׁנּוֹתְרוּ לוֹ מִסְפַּר שָׁבוּעוֹת לְחַיָּיו כְּפִי שֶׁשִּׁעֲרוּ לוֹ הָרוֹפְאִים.<p dir="rtl">
בַּיָּמִים הַלָּלוּ שֶׁהִנּוֹ שׁוֹכֵב חוֹלֶה עַל מִטָּתוֹ, דּוֹפֵק בְּדֶלֶת בֵּיתוֹ פְּקִיד בַּנְק מְכֻבָּד שֶׁנִּזְדַּמֵּן לָאָרֶץ מֵאוֹסְטְרַלְיָה לְרֶגֶל סִדּוּר עִסְקֵי הַבַּנְק בּוֹ הוּא מֻפְקָד, שׁוֹאֵל הוּא לִשְׁמוֹ שֶׁל הַחוֹלֶה, וּלְאַחַר שֶׁמִּזְדַּהֶה כְּפִי מְבֻקָּשׁוֹ, פּוֹנֶה הוּא אֵלָיו וְאוֹמֵר לוֹ, אֲנִי כַּמּוּבָן לֹא בָּאתִי לְכָאן בִּשְׁבִילְךָ, בָּאתִי לְכָאן לְרֶגֶל עִסְקָה דְּחוּפָה בָּאָרֶץ, וּבְעוֹדִי כָּאן קִבַּלְתִּי טֶלֶפוֹן מִמְּנַהֵל הַבַּנְק שֶׁלִּי, שֶׁמֵּאַחַר וַאֲנִי כְּבָר קָרוֹב לִמְקוֹם מְגוּרֶיךָ, עָלַי לְהִכָּנֵס אֵלֶיךָ בְּעִנְיַן עִזָּבוֹן יְרוּשָׁה שֶׁהוֹתִיר קְרוֹבְךָ הַגַּלְמוּד הַדָּר בְּאוֹסְטְרַלְיָה, מֵאַחַר וְהִנְּךָ הַיּוֹרֵשׁ שֶׁל אוֹתוֹ גַּלְמוּד, וּבָאתִי לְבַשֵּׂר לְךָ שֶׁאֵין לְךָ צֹרֶךְ לִנְסֹעַ לְאוֹסְטְרַלְיָה בִּשְׁבִיל לָקַחַת אֶת הָעִזָּבוֹן שֶׁל קְרוֹבְךָ שֶׁמֵּת, אֶלָּא חֲתֹם לִי כָּאן עַל מִסְפַּר מִסְמָכִים, וְנַעֲבִיר עִזָּבוֹן זֶה אֵלֶיךָ כָּאן לְחֶשְׁבּוֹן הַבַּנְק שֶׁלְּךָ..<p dir="rtl">
וּבְדֶרֶךְ אַגַּב שְׁאָלָהוּ הַפָּקִיד לְזֶה הַמְרֻתָּק לְמִטָּתוֹ, מַדּוּעַ לֹא בָּאתָ וַאֲפִלּוּ לֹא עָנִיתָ כְּלוּם בִּדְבַר הָעִזָּבוֹן שֶׁל קְרוֹבְךָ זֶה, שֶׁכֵּן הֲלֹא שָׁלַחְנוּ אֵלֶיךָ מִסְפַּר מִכְתָּבִים בִּדְבַר הָעִזָּבוֹן שֶׁמַּגִּיעַ לְךָ כְּיוֹרֵשׁ יָחִיד וְלֹא הֵגַבְתָּ כְּלוּם.<p dir="rtl">
הֵשִׁיב אוֹתוֹ חוֹלֶה וְאָמַר הַתְּשׁוּבָה שֶׁלֹּא הֵגַבְתִּי כְּלוּם בִּדְבַר עִזָּבוֹן שֶׁל גַּלְמוּד זֶה שֶׁהִנְנִי הַיּוֹרֵשׁ הַיָּחִיד שֶׁלּוֹ הוּא מִפְּנֵי שֶׁמִּפַּעַם לְפַעַם הָיָה לִי שִׂיחוֹת טֶלֶפוֹן אִתּוֹ, וְתָמִיד הָיָה מִתְאוֹנֵן עַל מַצָּבוֹ שֶׁהוּא בְּכִי רַע, וּמַצָּבוֹ הַכַּסְפִּי דָּחוּק, וְאַף הִנּוֹ גָּר בְּדִירָה שְׁכוּרָה וְכַיּוֹצֵא, וְלָכֵן אָמַרְתִּי, מַה לִּי וְלִנְסֹעַ לְמָקוֹם כָּל כָּךְ רָחוֹק – אוֹסְטְרַלְיָה – בִּשְׁבִיל לִטֹּל עִזָּבוֹן שֶׁל גַּלְמוּד זֶה שֶׁאֵינוֹ מַגִּיעַ אֶלָּא לִסְכוּם שֶׁלֹּא שָׁוֶה אֲפִלּוּ הַנְּסִיעָה לְאוֹסְטְרַלְיָה בִּשְׁבִיל לְקַחְתּוֹ.<p dir="rtl">
חִיֵּךְ אוֹתוֹ פְּקִיד הַבַּנְק, וְהֵשִׁיב לוֹ, דַּע לְךָ שֶׁקְּרוֹבְךָ הַגַּלְמוּד, הָיָה "עָשִׁיר נִסְתָּר", וְהוֹתִיר עִזָּבוֹן שֶׁל כַּחֲמִשָּׁה מִילְיוֹן דוֹלָר.. וּבְכֵן אֵיךְ אוֹמְרִים פִּתְגָּם בָּעוֹלָם: "אַף פַּעַם לֹא מְאֻחָר.." חֲתֹם לִי עַל הַמִּסְמָכִים הַלָּלוּ, וְנַעֲבִיר לְחֶשְׁבּוֹנְךָ אֶת מְלֹא הַסְּכוּם..<p dir="rtl">
אוֹתוֹ חוֹלֶה הַמְרֻתָּק לְמִטָּתוֹ מִיָּד פָּרַץ בִּבְכִי מַר וּמִתּוֹךְ יֵאוּשׁ צָוַח וְאָמַר: אוֹי לִי עַל רֹעַ מַזָּלִי וְגוֹרָלִי, עַכְשָׁו אֲנִי זָקוּק לַחֲמִשָּׁה מִילְיוֹן דוֹלָר..?! מָה אֶעֱשֶׂה עַתָּה בִּסְכוּם זֶה כְּשֶׁנּוֹתַר לִי מִסְפַּר שָׁבוּעוֹת לִחְיוֹת, הֲכִי צָרִיךְ אֲנִי קֶבֶר מִזָּהָב, אוֹי לִי עַל רֹעַ מַזָּלִי, הֲלֹא זֶה קְרוֹב מִשְׁפַּחְתִּי הַגַּלְמוּד בְּשָׁעָה שֶׁמֵּת הָיָה זֶה בַּתְּקוּפָה מַמָּשׁ בָּהּ הָיִיתִי לָחוּץ בְּכֶסֶף, וְקָפְצוּ עָלַי נוֹשִׁים, הוֹצָאָה לַפֹּעַל, עִקּוּלִים וְעוֹד דְּחָקִים קָשִׁים, אִלּוּ הָיִיתִי יוֹדֵעַ זֹאת אָז הֲלֹא הָיִיתִי חוֹשֵׂךְ בְּכָךְ אֶת כָּל צָרוֹתַי וְלֹא הָיִיתִי מַגִּיעַ לְמַצָּב זֶה שֶׁל חֹלִי וּמַה לִּי עַתָּה בְּעִזָּבוֹן זֶה כְּשֶׁכְּבָר אֵין לִי מַה לַּעֲשׂוֹת בְּכֶסֶף זֶה..<p dir="rtl">
הַנִּמְשָׁל.<p dir="rtl">
לָאָדָם בָּעוֹלָם הַזֶּה יֶשְׁנוֹ עֹשֶׁר רַב, שֶׁל לִמּוּד תּוֹרָה, תְּפִלָּה, קַדִּישׁ וּקְדֻשָּׁה, חֶסֶד, תִּקּוּן הַמִּדּוֹת וְכַיּוֹצֵא, כָּאן בָּעוֹלָם הַזֶּה אֵין הָאָדָם מַכִּיר בְּעֵרֶךְ וְיַקְרוּת עֶרְכֵי הַמִּצְווֹת אוּלָם לְאַחַר פְּטִירָתוֹ מִן הָעוֹלָם שָׁם יִוָּדַע לַ"מְּחִירוֹן" שֶׁל כָּל מִצְוָה וּמִצְוָה, וְיִרְאֶה עַד כַּמָּה מְחִירָהּ רַב, וְכִי כָּל הוֹן שֶׁל הָעוֹלָם הַזֶּה לֹא יִשְׁוֶה לַשָּׂכָר שֶׁל מִצְוָה קְטַנָּה, וּפֹה בָּעוֹלָם הַזֶּה בִּשְׁבִיל כַּמָּה שְׁקָלִים, עָזַב הַמִּצְווֹת, הַתְּפִלָּה, וְשִׁעוּר תּוֹרָה, וְאָז יִצְוַח וְיֹאמַר: אוֹי לִי, אוֹי לִי שֶׁלֹּא יָדַעְתִּי אֵיזֶה עִזָּבוֹן הוֹתַרְתִּי בָּעוֹלָם הַזֶּה, עִזָּבוֹן שֶׁל תּוֹרָה וּמִצְווֹת, עִזָּבוֹן זֶה חָשַׁבְתִּי שֶׁאֵינוֹ שָׁוֶה אֶלָּא כַּמָּה פְּרוּטוֹת וְעַתָּה רוֹאֶה אֲנִי כַּמָּה שָׁוֶה עִזָּבוֹן זֶה וְכַמָּה עֶרְכּוֹ.. וְאָז יִנְהַם בְּאַחֲרִיתוֹ וְיִשְׁתּוֹקֵק לָשׁוּב לָעוֹלָם לַחֲטֹף תּוֹרָה וּמִצְווֹת, אוּלָם אָז כְּבָר יִהְיֶה מְאֻחָר..<p dir="rtl">
וּכְמוֹ שֶׁהָיָה אוֹמֵר הַגָּאוֹן מִוִּילְנָא, עַל הַמִּדְרָשׁ ד' תְּשׁוּקוֹת הֵן, תְּשׁוּקַת הָאָרֶץ לִגְשָׁמִים.. תְּשׁוּקַת אִשָּׁה לְבַעֲלָהּ, תְּשׁוּקַת הַיֵּצֶר לְהַחֲטִיא לָאָדָם.. תְּשׁוּקַת אֶרֶץ יִשְׂרָאֵל לְעַם יִשְׂרָאֵל.. וְהוֹסִיף הַגָּאוֹן שֶׁיֶּשְׁנָהּ עוֹד תְּשׁוּקָה נוֹסֶפֶת, וְהִיא תְּשׁוּקַת הַנְּשָׁמָה לַחֲזֹר לָעוֹלָם בִּרְאוֹתָהּ יֹפִי וְעֵרֶךְ הַמִּצְווֹת שֶׁהוֹתִירָתָם כָּאן בָּעוֹלָם, מִבְּלִי לְהִתְיַחֵס אֲלֵיהֶם, וּכְשֶׁמַּגִּיעָה לְעוֹלַם הָאֱמֶת וּמַכִּירָה בְּעֶרְכָּם, תְּשׁוּקָתָהּ עַזָּה לָשׁוּב וּלְקַחְתָּם.<p dir="rtl">
וְכַיָּדוּעַ הַסִּפּוּר שֶׁהַגָּאוֹן טֶרֶם פְּטִירָתוֹ אָחַז בְּצִיצִיּוֹת בִּגְדּוֹ, וּבָכָה וְאָמַר עוֹלָם עוֹלָם, כַּמָּה יָקָר אַתָּה, כָּאן בָּעוֹלָם אֶפְשָׁר בְּכַמָּה פְּרוּטוֹת לִקְנוֹת צִיצִית, וְלִזְכּוֹת עַל יָדָם לִרְאוֹת פְּנֵי שְׁכִינָה, וְכַמּוּבָא בַּחֲזַ"ל: כָּל הַזָּהִיר בְּמִצְוַת צִיצִית זוֹכֶה וְרוֹאֶה פְּנֵי שְׁכִינָה. וְאִלּוּ לָעוֹלָם הַבָּא כְּשֶׁאֵין לְאָדָם זְכוּת זוֹ, גַּם אִם יִתֵּן אֶת כָּל הוֹן בֵּיתוֹ בְּאַהֲבָה זוֹ לִזְכּוֹת לִרְאוֹת פְּנֵי שְׁכִינָה - בּוֹז יָבוּזוּ לוֹ.. הַיּוֹם לַעֲשׂוֹתָם וּמָחָר לְקַבֵּל שְׂכָרָם, רַק הַיּוֹם אֶפְשָׁר לַעֲשׂוֹתָם, וְרַק לְמָחָר יְהֵא נִתָּן לְקַבֵּל שְׂכָרָם.<p dir="rtl">
וְנַרְאֶה לְכָךְ דֻּגְמָא אַחַת, אִיתָא בִּגְמָרָא סַנְהֶדְרִין <span class="booklinks" onclick="sendBookLink(this)" onmouseover="setBookLinkTitle(this)">(צו, ע"א)</span> נְבוּכַדְנֶצַּר קֹדֶם שֶׁמָּלַךְ הָיָה הַסּוֹפֵר שֶׁל מֶלֶךְ בָּבֶל – מְרֹדַךְ בַּלְאֲדָן, יוֹם אֶחָד נִצְרַךְ מְרֹדַךְ בַּלְאֲדָן לִשְׁלֹחַ מִכְתָּב לְחִזְקִיָהוּ מֶלֶךְ יְהוּדָה, וְלֹא הָיָה שָׁם נְבוּכַדְנֶצַּר הַסּוֹפֵר לִכְתֹּב הַמִּכְתָּב, וּכְתָבוֹ סוֹפֵר אַחֵר שֶׁהָיָה שָׁם, כְּשֶׁסִּיֵּם מִכְתָּבוֹ מְסָרוֹ לַשָּׁלִיחַ, הִגִּיעַ נְבוּכַדְנֶצַּר, וְשָׁאַל: הַאִם כָּתְבוּ הַמִּכְתָּב, וְהֵשִׁיבוּ לוֹ הֵן. שָׁאַל וְהֵיאַךְ נִסַּחְתֶּם פְּתִיחָתוֹ שֶׁל הַמִּכְתָּב, הֵשִׁיבוּ לוֹ: נִסַּחְנוּהוּ כָּךְ: שָׁלוֹם לַמֶּלֶךְ חִזְקִיָּהוּ, שָׁלוֹם לִירוּשָׁלַיִם, שָׁלוֹם לֶאֱלֹקֵי יִשְׂרָאֵל.. מִיָּד רָץ נְבוּכַדְנֶצַּר לְהָשִׁיב הַמִּכְתָּב, לְתַקְּנוֹ מִטָּעוּתוֹ בְּאָמְרוֹ, הֲיִתָּכֵן נֻסְחָה שֶׁכָּזוֹ, הֲלֹא קֹדֶם יֵשׁ לְהַקְדִּים שָׁלוֹם לֶאֱלֹקֵי יִשְׂרָאֵל, וְאַחַר כָּךְ שָׁלוֹם לַמֶּלֶךְ חִזְקִיָּהוּ, הֲיִתָּכֵן לְהַקְדִּים אֶת שְׁלוֹם חִזְקִיָּהוּ לִשְׁלוֹם אֱלֹקֵי יִשְׂרָאֵל.. רָץ ג' פְּסִיעוֹת לְהָשִׁיב הַמִּכְתָּב, וּמַה זָּכָה עֲבוּר זֶה שֶׁכִּבֵּד לַה'? מְלוּכָה עַל הָעוֹלָם, לוֹ, לִבְנוֹ וּלְנֶכְדּוֹ, ג' דּוֹרוֹת..<p dir="rtl">
נִתְבּוֹנֵן, גּוֹי זֶה, קִבֵּל בִּשְׂכָרוֹ לִמְלֹךְ עַל כָּל הָעוֹלָם בִּגְבוּרָה וְעֹז, וְעַד שֶׁפָּחֲדוּ מִמֶּנּוּ כָּל הָעוֹלָם, וְרַק בִּשְׁבִיל פְּסִיעָה שֶׁרָץ לִכְבוֹד ה', וְכַמּוּבָן שֶׁהָיָה זֶה שְׂכָרוֹ בָּעוֹלָם הַזֶּה כָּאן עַל מְנָת לְהַאֲבִידוֹ לָעוֹלָם הַבָּא, וְכַנֶּאֱמָר: וּמְשַׁלֵּם לְשׂוֹנְאָיו אֶל פָּנָיו לְהַאֲבִידוֹ, שֶׁכֵּן אִלּוּ הָיָה רָאוּי, הָיָה מְקַבֵּל שְׂכָרוֹ בָּעוֹלָם הַבָּא, הֲרֵי שֶׁכֵּן בַּמִּקְרֶה הַגָּרוּעַ קִבֵּל שְׂכָרוֹ לִמְלֹךְ עַל כָּל הָעוֹלָם, כַּמָּה אִם כֵּן שְׂכָרוֹ שֶׁל יְהוּדִי הָרָץ לִכְבוֹד בּוֹרְאוֹ הַשְׁכֵּם וְהַעֲרֵב בְּכָל כָּךְ הַרְבֵּה פְּסִיעוֹת לִכְבוֹד ה' לְבָתֵּי כְּנֵסִיוֹת וּלְבָתֵּי מִדְרָשׁוֹת.<p dir="rtl">
עַל אַחַת כַּמָּה וְכַמָּה כַּאֲשֶׁר אִשָּׁה כּוֹבֶשֶׁת אֶת רְצוֹנָהּ וְכוֹפָה אוֹתוֹ בִּדְבָרִים הַנּוֹגְעִים לְנַפְשָׁהּ, וּכְגוֹן לְבוּשׁ, הִתְבַּלְּטוּת, רִבּוּי שִׂיחָה, שְׂחוֹק, שֶׁאֵלּוּ דְּבָרִים שֶׁנַּפְשָׁהּ שֶׁל הָאִשָּׁה מְחַמַּדְתָּן בְּטִבְעָהּ, וּבְאִם תִּנְהַג בָּהֶם רַק לְצֹרֶךְ וּבִצְנִיעוּת כַּמָּה יְהֵא שְׂכָרָהּ וּלְנֶצַח נְצָחִים.<p dir="rtl">
<h2 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה">פֶּרֶק ב' - הַדְרָכָה מַעֲשִׂית וְהִתְמוֹדְדוּת בְּשִׁידּוּכִין לָאִשָּׁה</h2><p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, הקדמה">הַקְדָּמָה</h3><p dir="rtl">
אֵיזוֹהִי חֲכָמָה? הָרוֹאָה אֶת הַנּוֹלָד<p dir="rtl">
חָכְמָה הִיא לִצְפּוֹת לְמֵרָחוֹק וְלִרְאוֹת מַהוּ וְאֵימָתַי מַגִּיעַ הָאֹשֶׁר הָאֲמִתִּי, וְאַף שֶׁאֵינֶנּוּ עַתָּה, וְנִצְרָךְ לְהַמְתִּין לוֹ זְמַן רַב, נִצְרָךְ לְכָךְ אִפּוּק וְסַבְלָנוּת - הֶחָכָם כּוֹבֵשׁ אֶת רְצוֹנוֹ וּמַמְתִּין, לְעֻמָּתוֹ הַטִּפֵּשׁ שֶׁאֵינוֹ חָפֵץ בְּחָכְמָה, חוֹטֵף וְאוֹכֵל טֶרֶם עֵת וּמִתֹּקֶף תַּאֲוָתוֹ וְחֹסֶר סַבְלָנוּתוֹ אוֹכֵל פְּרִי קֹדֶם עִתּוֹ, וּבְעוֹדוֹ בֹּסֶר חוֹטְפוֹ וּמְגָרֵס בּוֹ אֶת שִׁנָּיו, וּשְׁלֹמֹה הַמֶּלֶךְ אָמַר: "נוֹצֵר תְּאֵנָה יֹאכַל פִּרְיָהּ", וְאִם תִּלְמַד לִהְיוֹת מָתוּן נוֹצֵר וְשׁוֹמֵר עַד שֶׁתִּגְדַּל הַתְּאֵנָה אָז תֹּאכַל בַּהֲנָאָה אֶת פִּרְיָהּ.<p dir="rtl">
וְזוֹהִי הַסִּבָּה הָעִקָּרִית שֶׁהַרְבֵּה מִבְּנוֹת עַמֵּנוּ לִהְיוֹת שֶׁחֲפֵצוֹת לִקְטֹף אֶת אָשְׁרָן הָאֲמִתִּי בְּטֶרֶם עֵת - שֶׁהוּא זְמַן הַנִּשּׂוּאִין בַּדֶּרֶךְ הַכְּשֵׁרָה וְהַנְּאוֹתָה, יוֹרְדוֹת לְמַעֲשִׂים שְׁפָלִים, מַפְקִירוֹת עַצְמָן, מְזַלְזְלוֹת בִּכְבוֹדָן, וּבַעֲבוּר כָּבוֹד, אַהֲבָה, לֶחֶם וְשִׂמְלָה, מִתְפַּתּוֹת לְלֵיצָנִים, לְנַצְלָנִים, לְבוֹגְדִים, וְלִפְעָמִים אַף בִּשְׁבִיל כַּמָּה מָעוֹת הַנִּצְרָכוֹת לָהֶן לְסַפֵּק לְעַצְמָן אֶת צָרְכֵיהֶן אוֹ בִּשְׁבִיל לְעוֹרֵר אֶת תְּשׂוּמֶת לִבָּן שֶׁל אֲחֵרִים מִתְּחוּשַׁת נְחִיתוּת אוֹ מַשְׁבֵּר שֶׁעָבְרוּ יִתְפַּתּוּ לְכָל רֵיק וּפוֹחֵז.<p dir="rtl">
וּלְכָאֵלּוּ הַחַיִּים נִתְהַוּוּ זוֹלִים, חַסְרֵי עֵרֶךְ, וּבִפְרָט עֶרְכָּן כְּאִשָּׁה יָרַד לַתַּחְתִּית, וּבִשְׁבִיל לְהַעֲלוֹתוֹ נִתַּסְכְּלוּ בְּסִכְלוּתָן לָרֶדֶת לְמַעֲשִׂים שְׁפָלִים עַל מְנָת לְהַבְלִיט עַצְמָן וּלְהָשִׁיב לְעַצְמָן עֵרֶךְ מְדֻמֶּה לְפָחוֹת, וּנְבָאֵר.<p dir="rtl">
יָדוּעַ שֶׁבַּת יִשְׂרָאֵל אֵצֶל חֲזַ"ל הִנָּהּ מְכֻבֶּדֶת מְאֹד, וְאַף נִצְטַוִּינוּ לְכַבְּדָהּ בְּיֶתֶר שְׂאֵת, וְכַמְבֹאָר בָּרַמְבַּ"ם הִלְכוֹת אִישׁוּת <span class="booklinks" onclick="sendBookLink(this)" onmouseover="setBookLinkTitle(this)">(פט"ו הלכה יט)</span>:<p dir="rtl">
וְכֵן צִוּוּ חֲכָמִים שֶׁיִּהְיֶה הָאָדָם מְכַבֵּד אֶת אִשְׁתּוֹ יוֹתֵר מִגּוּפוֹ, וְאוֹהֲבָהּ כְּגוּפוֹ, וְאִם יֵשׁ לוֹ מָמוֹן מַרְבֶּה בְּטוֹבָתָהּ כְּפִי הַמָּמוֹן, וְלֹא יָטִיל עָלֶיהָ אֵימָה יְתֵרָה, וְיִהְיֶה דִּבּוּרוֹ עִמָּהּ בְּנַחַת וְלֹא יִהְיֶה עָצֵב וְלֹא רוֹגֵז.<p dir="rtl">
שִׂימוּ לִבְּכֶן לְדִבְרֵי הָרַמְבַּ"ם: אוֹהֲבָהּ כְּגוּפוֹ וּמְכַבְּדָהּ יוֹתֵר מִגּוּפוֹ, אִם נִצְטַוִּינוּ בְּזֶה הֲרֵי זֶה סִימָן שֶׁאֵלּוּ צְרָכִים מִינִימָלִים שֶׁל הָאִשָּׁה, אַהֲבָה וְכָבוֹד, נִשְׁמַת הַנָּשִׁים אֲצוּלָה עֲדִינָה וּמְכֻבֶּדֶת, רְגִישָׁה לִפְגִיעָה, וְקָשֶׁה לָהּ מְאֹד כְּשֶׁאֵינָהּ חֲבִיבָה, אֲהוּבָה, וּרְצוּיָה, וְכֵן יוֹתֵר קָשֶׁה בְּעֵינֶיהָ כְּשֶׁאֵינָהּ מְכֻבֶּדֶת.<p dir="rtl">
וְהִנֵּה מֵאַחַר וּבְטֶבַע זֶה בָּרָא הַבּוֹרֵא אֶת הָאִשָּׁה, לָכֵן נִצְטַוּוּ בַּעֲלֵיהֶן לָתֵת לָהֶן אֶת זֶה. וְנִתְבּוֹנֵן מַדּוּעַ בָּרָא הַבּוֹרֵא אֶת הָאִשָּׁה בְּטֶבַע שֶׁכָּזֶה שֶׁתִּתְאַוֶּה לְכָךְ שֶׁיֹּאהֲבוּהָ וִיכַבְּדוּהָ?<p dir="rtl">
הַתְּשׁוּבָה פְּשׁוּטָה, שֶׁכֵּן זֶה לְצֹרֶךְ בִּנְיַן הַבַּיִת הַבָּרִיא וְהֶחָזָק שֶׁבּוֹנִים אוֹתוֹ אִישׁ וְאִשָּׁה שֶׁזָּכוּ. לָכֵן הָאִשָּׁה נִבְרֵאת בִּתְכוּנוֹת כָּאֵלּוּ שֶׁתְּהֵא מִתְאַוָּה לְכָךְ, וּבַעֲלָהּ יְסַפֵּק לָהּ אֶת רְצוֹנוֹתֶיהָ אֵלּוּ, וְאָז הִיא תְּהֵא הַכְּלִי הַמְקַבֵּל וּבַעֲלָהּ יְהֵא הַמַּשְׁפִּיעַ וְהַנּוֹתֵן, וְאָז חַיֵּיהֶם יִהְיוּ חַיִּים שְׁלֵוִים שְׁקֵטִים מְלֵאִים אַהֲבָה וְכָבוֹד.<p dir="rtl">
וְזֶהוּ הַגָּדֵר הַנָּכוֹן שֶׁבֵּין אִישׁ לְאִשְׁתּוֹ שֶׁהָאִשָּׁה תְּהֵא בְּגֶדֶר "מְקַבֵּל" וְהָאִישׁ בְּגֶדֶר "מַשְׁפִּיעַ", וְאָז חַיֵּיהֶם חַיִּים מְתֻקָּנִים וְטוֹבִים. וּכְמוֹ שֶׁנְּבָאֵר לְהַלָּן בְּעִנְיַן "שְׁלוֹם בַּיִת" וּמֵעַתָּה נָבִין אֶת סִבַּת הָאָסוֹן וְהַנְּפִילָה הַתְּלוּלָה בָּהּ צוֹלְלוֹת בָּנוֹת יְקָרוֹת לִתְהוֹם רַבָּה, לִטְבִיעָה וּלְמָוֶת שֶׁאִי אֶפְשָׁר לְהֵחָלֵץ מִמֶּנָּה, וּנְבָאֵר.<p dir="rtl">
כְּשֶׁנָּשִׁים אֵין בָּהֶם אֶת כֹּחַ הָאִפּוּק וְהַהַמְתָּנָה לְקַבֵּל אֶת הָאַהֲבָה וְהַכָּבוֹד בְּדֶרֶךְ נִשּׂוּאִין כְּשֵׁרִים בְּעִתָּם וּבִזְמַנָּם, כְּשֶׁנָּשִׁים לֹא יוֹדְעוֹת לְכַבֵּד אֶת עַצְמָן כָּרָאוּי, לֹא יוֹדְעוֹת לַעֲשׂוֹת פְּעֻלּוֹת שֶׁיָּבִיאוּ לָהֶן אַהֲבָה וְכָבוֹד בַּדֶּרֶךְ הָרְצוּיָה עַל פִּי הַתּוֹרָה, עוֹשׂוֹת זֹאת בַּדֶּרֶךְ הַחֲפוּזָה בְּטֶרֶם עֵת וּבַדֶּרֶךְ הַקְּלוֹקֶלֶת וְהַבְּזוּיָה, שֶׁכֵּן הָאִשָּׁה בְּטִבְעָהּ זוֹעֶקֶת מֵאֲצִילוּת נַפְשָׁהּ, וַעֲדִינוּתָהּ לְאַהֲבָה אֲמִתִּית, לְכָבוֹד אֲמִתִּי, וּכְשֶׁלֹּא מְבִינָה אוֹ לֹא מֻדְרֶכֶת לְקַבֵּל אֶת זֶה בְּדֶרֶךְ הַתּוֹרָה עוֹשָׂה הַכֹּל לְהַשִּׂיג אֶת זֶה בַּדֶּרֶךְ הַבְּזוּיָה, וְלָכֵן נָשִׁים מַגִּיעוֹת לִפְרִיצוּת, לְשֵׁפֶל הַמַּדְרֵגָה בְּמַעֲשִׂים טִפְּשִׁיִּים וּמְכֹעָרִים, בְּחָשְׁבָן שֶׁבִּבְגָדִים אֵלּוּ יְכַבְּדוּ אוֹתִי, בִּפְרִיצוּת שֶׁכָּזוֹ אֶהְיֶה אֲהוּבָה, בְּיֹפִי חִיצוֹנִי וּבְהִתְקַשְּׁטוּת מֻפְרֶזֶת אֶהְיֶה מְכֻבֶּדֶת, וְעַל כָּךְ מַשְׁקִיעוֹת וּמַשְׁלִיכוֹת אֶת כַּסְפָּן, כְּבוֹדָן, וּמַפְקִירוֹת עַצְמָן כִּבְנוֹת מוֹאָב וְרַק לְקַבֵּל מְעַט "מַיִם מְלוּחִים" לְהַרְווֹת צִמְאוֹנָן. וּכְמוֹ שֶׁכֵּן הִמְשִׁילוּ הָרִאשׁוֹנִים אֶת הַחוֹטֵף אָשְׁרוֹ בְּטֶרֶם עֵת. וְלָמָּה דּוֹמֶה זֶה לַשּׁוֹתֶה "מַיִם מְלוּחִים"? שֶׁכֵּן זֶה הַצָּמֵא הַשּׁוֹתֶה מַיִם מְלוּחִים, בִּתְחִלָּה, בַּשְּׁנִיּוֹת הָרִאשׁוֹנוֹת נִדְמֶה לוֹ שֶׁמַּרְוֶה צִמְאוֹנוֹ, אוּלָם לְאַחַר מִכֵּן חָשׁ צָמָא יוֹתֵר. לוּ חָכְמוּ יַשְׂכִּילוּ אוֹתָן נָשִׁים, שֶׁבְּדֶרֶךְ הַתּוֹרָה יְקַבְּלוּ אַהֲבָה אֲמִתִּית, כָּבוֹד אֲמִתִּי, מִיָּד יֶחְדְּלוּן מִמַּעֲשֵׂיהֶם וּמִמַּעַלְלֵיהֶן שֶׁפּוֹעֲלוֹת בְּדִיּוּק הַהֵפֶךְ מֵהַמַּטָּרָה, וְהֵפֶךְ מִזַּעֲקַת נַפְשָׁם הַטְּהוֹרָה: נִדְמֶה לָהֶם שֶׁמַּרְווֹת עַצְמָן, וּמְסַפְּקוֹת עַצְמָן בֶּחָסֵר לָהֶן, אוּלָם זֶה "עוֹבֵד" לְאוֹתָם "רְגָעִים" שֶׁל הֲנָאָה, אוּלָם לְאַחַר מִכֵּן חָשִׁים שׁוּב בְּבִזְיוֹנָן וּבְשִׁפְלוּתָן, וְכָךְ חוֹזֵר חֲלִילָה.<p dir="rtl">
וְתוֹפָעָה זוֹ אֵינֶנָּה רַק אֵצֶל הַחִלּוֹנִיּוֹת, אֶלָּא גַּם לְצַעֲרֵנוּ, אֵצֶל אֵלּוּ שֶׁחֻנְּכוּ בְּדֶרֶךְ הַתּוֹרָה וְהַמִּצְווֹת, אֶלָּא שֶׁלֹּא הִשְׂכִּילוּ דֵּי הַצֹּרֶךְ לְהָבִין אֶת יַקְרוּתָן וּכְבוֹדָן, חֲבִיבוּתָן וְחִבָּתָן דַּוְקָא בְּדֶרֶךְ זוֹ שֶׁל צְנִיעוּת וּבוּשָׁה הַמְאַפְיְנוֹת אֶת הָאִשָּׁה, לֹא הִשְׂכִּילוּ לְהָבִין שֶׁדַּוְקָא מִדּוֹת יְקָרוֹת אֵלּוּ "שׁוֹבוֹת" אֶת לֵב הָאָדָם לְאָהֲבָן וּלְהַעֲרִיכָן, וְטָעוּ לַחֲשֹׁב אֶת חֲשִׁיבַת הַטּוֹעוֹת שֶׁלֹּא חֻנְּכוּ בְּדֶרֶךְ הַתּוֹרָה שֶׁדַּוְקָא הַפְּרִיצוּת, הַחֲשִׂיפָה, הָעַזּוּת, הַחִיצוֹנִיּוּת בָּהֶם מַשִּׂיגִים אֶת הָאַהֲבָה וְהַכָּבוֹד.<p dir="rtl">
וְהַסִּבָּה לְכָךְ הִיא פְּשׁוּטָה.<p dir="rtl">
עִקַּר כְּבוֹד הָאִשָּׁה, חִבָּתָהּ וַחֲבִיבוּתָהּ הֲרֵי צָרִיךְ שֶׁיִּהְיֶה כְּלַפֵּי בַּעֲלָהּ לְצֹרֶךְ הֲקָמַת בַּיִת חָזָק וּמְבֻסָּס, וְזֶה כַּמּוּבָן לְאַחַר שֶׁתָּבֹא בַּשָּׁנִים כְּבַת 20 שָׁנָה וְתִנָּשֵׂא לְבַעַל חָכָם וְנָבוֹן, אִישׁ מִדּוֹת טוֹבוֹת, אִישׁ שֶׁל נְתִינָה, אַהֲבָה וְכָבוֹד.<p dir="rtl">
עַל הָאִשָּׁה לְהִתְאַפֵּק עַד זְמַן זֶה, וּלְהָבִין שֶׁעַד אָז עָלֶיהָ "לְהִתְאַמֵּן" בְּמַעֲשֵׂי צְנִיעוּת וּבוּשָׁה, לִשְׁמֹר וּלְחַזֵּק אֶת תְּכוּנוֹתֶיהָ הַמּוֹשְׁכוֹת הַלָּלוּ, לַעֲמֹד בְּנִסְיוֹנוֹת בִּזְמַן "רַוָּקוּתָהּ" עַל מְנָת לְהִתְחַשֵּׁל לִהְיוֹת נֶאֱמֶנֶת וְשַׁמְרָנִית לִשְׁמֹר עַל מַעֲלוֹתֶיהָ וְלֹא לְחַלְּלָן עֲבוּר כָּל הוֹן שֶׁבָּעוֹלָם, עֲבוּר שֶׁכַּאֲשֶׁר תִּנָּשֵׂא תְּהֵא חֲזָקָה, נֶאֱמֶנֶת, בְּנוּיָה לְהָקִים בַּיִת נֶאֱמָן וְקָדוֹשׁ. זוֹ כְּשֶׁתִּנָּשֵׂא, לְאַחַר שֶׁעָמְדָה בְּכָל מִינֵי פִּתּוּיִים וְלֹא נִתְפַּתְּתָה, זוֹ הִיא שֶׁבְּנָקֵל תָּקִים בַּיִת נֶאֱמָן, חָזָק וּמְבֻסָּס.<p dir="rtl">
אוּלָם רַבּוֹת בָּנוֹת אֵין לָהֶן אֹרֶךְ רוּחַ, סַבְלָנוּת לַעֲבֹר "אִמּוּנִים" קָשִׁים הַמְחַשְּׁלִים אֶת הַנֶּפֶשׁ לְיַצְּבָהּ, לְבַסְּסָהּ, לְצֹרֶךְ אָשְׁרָהּ הָאֲמִתִּי וְהַנִּצְחִי, וְאֵלּוּ, אַחַר שֶׁקָּצְרָה נַפְשָׁן, דּוֹרְשׁוֹת "בְּטֶרֶם עֵת" אֶת תְּכוּנוֹת צָרְכֵיהֶן אַהֲבָה וְכָבוֹד, וּבְזֶה אֲסוֹנָם וּמַפַּלְתָּם, שֶׁכֵּן בְּטֶרֶם עֵת - בְּטֶרֶם נִשּׂוּאֵיהֶן כְּבָר דּוֹרְשׁוֹת אֶת הָאַהֲבָה וְהַכָּבוֹד, טֶרֶם הֱיוֹתָן מְחֻשָּׁלוֹת, מְיֻמָּנוֹת לִשְׁמֹר עַל הָאַהֲבָה וְהַכָּבוֹד בְּנֶאֱמָנוּת, וּבָאוֹת בְּקַלּוּת רֹאשׁ, וּבְלֵיצָנוּת לִפְנֵי כָּל רֵיק וּפוֹחֵז לֵאמֹר: הָבָה לִי כָּבוֹד וְאַהֲבָה.. הֲיַצְלִיחוּ? הֲיַעֲלֶה בְּיָדָן?! הֲיַשִּׂיגוּ אֵלּוּ אֶת הַצְּרָכִים שֶׁהִטְבִּיעַ בָּהֶן הַבּוֹרֵא שֶׁיִּתְאַוּוּ לָהֶן בַּדֶּרֶךְ הַיַּצִּיבָה וְהַמְאֻשֶּׁרֶת?!<p dir="rtl">
הֲלֹא זוֹ הַמַּטָּרָה שֶׁבַּחוּרָה צְרִיכָה לִהְיוֹת שְׁמוּרָה בִּצְנִיעוּת וּבְבוּשָׁה בְּמֶשֶׁךְ שְׁנוֹת רַוָּקוּתָהּ, כְּדֵי שֶׁתִּשְׁמֹר עַל חִנָּהּ וּכְבוֹדָהּ בְּעֵינֵי בַּעֲלָהּ, בְּכָךְ שֶׁבִּשְׁנוֹת רַוָּקוּתָהּ מִתְחַזֶּקֶת הִיא שֶׁלֹּא לְהִתְפַּתּוֹת לְרֵיקִים וּפוֹחֲזִים, לְלֵיצָנוּת וּלְקַלּוּת רֹאשׁ, בְּכָךְ מִתְלַמֶּדֶת הִיא לְהִשְׁתַּמֵּשׁ עִם תְּכוּנוֹתֶיהָ אֵלּוּ שֶׁל כְּלִי קַבָּלָה לְאַהֲבָה וּלְכָבוֹד לְקַבְּלָם בַּאֲצִילוּת, בְּכָבוֹד, בִּרְצִינוּת וּבֶאֱמֶת, אוּלָם אִם כְּבָר בְּרַוָּקוּתָהּ תַּפְקִיר אֶת תְּכוּנוֹתֶיהָ אֵלּוּ לִהְיוֹת כְּלִי קַבָּלָה לְאַהֲבָה וּלְכָבוֹד בְּדֶרֶךְ שֶׁל קַלּוּת רֹאשׁ, לְלֹא נֶאֱמָנוּת, בְּלֵיצָנוּת וּבִשְׂחוֹק, הֵיאַךְ תִּשְׁתַּמֵּשׁ בְּכֵלִים אֵלּוּ לְאַחַר נִשּׂוּאֶיהָ אַחַר שֶׁכְּבָר שִׁבְּרָה אֶת כֵּלֶיהָ אֵלּוּ, וְאֵין בָּהֶם כְּדֵי קִבּוּל לְקַבֵּל אַהֲבָה וְכָבוֹד בְּדֶרֶךְ רְצִינִית, אֲמִתִּית, שֶׁהִיא הֵפֶךְ הַדֶּרֶךְ הַשְּׂחוֹק וְהַקַּלּוּת רֹאשׁ.<p dir="rtl">
וְעַל הַבַּת לְהָבִין, מְאֹד קָשֶׁה יְהֵא לָךְ לְשַׁנּוֹת אֶת הַנְהָגָתֵךְ לְאַחַר נִשּׂוּאַיִךְ מִכְּפִי שֶׁהֻרְגַּלְתְּ בִּימֵי רַוָּקוּתֵךְ. אִם כְּבָר הֻרְגַּלְתְּ לְקַבֵּל אֶת כְּבוֹדֵךְ וְאַהֲבָתֵךְ בְּדֶרֶךְ חֲצִיפוּת וְעַזּוּת וְלֹא בִּצְנִיעוּת וּבְבוּשָׁה, שֶׁכֵּן בָּרַוָּקוּת מְקַבֶּלֶת הַבַּחוּרָה אֶת הָאַהֲבָה וְהַכָּבוֹד בְּדֶרֶךְ חֲצִיפוּת וְעַזּוּת, לֹא תּוּכְלִי לְשַׁנּוֹת "עוֹרֵךְ" לְאַחַר נִשּׂוּאַיִךְ לְקַבֵּל זֹאת בְּדֶרֶךְ בּוּשָׁה וּצְנִיעוּת אַחַר שֶׁהֻרְגַּלְתְּ לְהֵפֶךְ, וּכְבָר הָרַסְתְּ אֶת בִּנְיַן חַיַּיִךְ, אִם לֹא שֶׁתַּעֲשִׂי מַאֲמָץ מְפָרֵךְ עִם עֲבוֹדָה עַצְמִית קָשָׁה, שֶׁכֵּן אֵין יֵאוּשׁ בָּעוֹלָם כְּלָל.<p dir="rtl">
חֲכָמֵינוּ זַ"ל מִי כְּמוֹהֶם הַבְּקִיאִים בְּנֶפֶשׁ הָאָדָם הַיּוֹדְעִים לָרֶדֶת לְעֹמֶק נִבְכֵי הַנֶּפֶשׁ, וְהֵמָּה רָאוּ שֶׁהָאִישׁ נִמְשָׁךְ מְאֹד לְהִתְקַשֵּׁר וּלְהִתְחַבֵּר לַבּוּשָׁה וְהַצְּנִיעוּת שֶׁל הָאִשָּׁה, שֶׁכֵּן אֵלּוּ תְּכוּנוֹתֶיהָ הַטִּבְעִיּוֹת, וּכְשֶׁיֵּשׁ בָּהּ אֶת הַלְּהֵפֶךְ מִזֶּה יִתָּכֵן וְיַחְפֹּץ "לְהִתְאַוּוֹת לָהּ", אוּלָם לֹא לְאַהֲבָה אוֹתָהּ וּלְכַבְּדָהּ אַהֲבָה וְכָבוֹד אֲמִתִּי. יָרְדוּ חֲכָמֵינוּ לְעֹמֶק תְּכוּנוֹת הַנֶּפֶשׁ שֶׁל הָאִשָּׁה וְהַבַּעַל, וְקָבְעוּ לָנוּ שֶׁזּוֹ מְצִיאוּת טִבְעָם לִהְיוֹת הִיא מְקַבֶּלֶת וּבַעֲלָהּ מַשְׁפִּיעַ, וְדַוְקָא בְּדֶרֶךְ זוֹ שֶׁל שֶׁהִיא תִּתְאַוֶּה לִצְרָכֶיהָ בְּבוּשָׁה וּבִצְנִיעוּת וּבְאֹפֶן שֶׁכָּזֶה דַּוְקָא כַּאֲשֶׁר בַּעֲלָהּ יַשְׁפִּיעַ לָהּ אֶת שִׁפְעוֹ תְּהֵא הַשְּׁלֵמוּת שֶׁל הַבַּיִת, דָּבָר נָאֶה וּמִתְקַבֵּל, עִנְבֵי הַגֶּפֶן בְּעִנְבֵי הַגֶּפֶן, וּבְאִם לָאו, לֹא רַק שֶׁלֹּא יִבָּנֶה הַבַּיִת אֶלָּא אַף יֵהָרֵס.<p dir="rtl">
וְהָעֻבְדָּא, הֲיִתָּכֵן בָּעוֹלָם שֶׁזּוּג לֹא נָשׂוּי יִחְיוּ בְּאַהֲבָה וְאַחֲוָה, בְּבַיִת בָּנוּי וְיַצִּיב כְּזוּג נָשׂוּי, זֶה לֹא יִתָּכֵן לְעוֹלָם, זוּג שֶׁלֹּא בּוֹנֶה בֵּיתוֹ כַּדֶּרֶךְ שֶׁצִּוּוּנוּ חֲזַ"ל אֵין בּוֹ שׁוּם בְּרָכָה, וְגַם אִם כְּלַפֵּי חוּץ נִרְאֶה שֶׁיֵּשׁ בּוֹ אַהֲבָה וְשָׁלוֹם, זֶהוּ בִּנְיָן זְמַנִּי שֶׁיָּכוֹל לְהִתְפָּרֵק בְּכָל רֶגַע בִּשְׁבִיל סִבָּה שֶׁל מַה בְּכָךְ.<p dir="rtl">
לָכֵן בָּנוֹת יְקָרוֹת, הַאֲמִינוּ לְדִבְרֵי חֲכָמֵינוּ ז"ל שֶׁאֵין כְּמוֹתָם הַחֲכָמִים בְּחָכְמַת הַנֶּפֶשׁ, יוֹדְעֵי דַּעַת עֶלְיוֹן, הַיּוֹדְעִים לָעֹמֶק אֶת כַּוָּנַת וּמַטְּרַת יְצִירַת הָאָדָם, וְהֵיאַךְ יָבוֹא הָאָדָם עַל מְקוֹמוֹ בְּשָׁלוֹם עִם הָעֵזֶר שֶׁלּוֹ שֶׁזּוֹ הָאִשָּׁה, מִי כְּמוֹהֶם חָכָם וּמַכִּיר וְיוֹדֵעַ מָה הַתְּנָאִים הַנִּצְרָכִים לַבִּנְיָן הַמֻּשְׁלָם שֶׁל הָאִישׁ וְהָאִשָּׁה, הֲלֹא רוּחַ ה' דִּבֵּר בָּם, וְנָחָה עֲלֵיהֶם רוּחַ הַקֹּדֶשׁ לָדַעַת אֶת דַּעַת קוֹנָם.<p dir="rtl">
וְלָכֵן אִם הִזְהִירוּ חֲזַ"ל אֶת הַנָּשִׁים עַל הַצְּנִיעוּת, הַבּוּשָׁה וְהַהִסְתַּפְּקוּת, וּכְמוֹ כֵן הִזְהִירוּ לַבַּחוּרִים לִלְמֹד תּוֹרָה בִּקְדֻשָּׁה וּבְטָהֳרָה, הִזְהִירוּם מִלְּהִתְקָרֵב לִמְקוֹמוֹת שֶׁיֵּשׁ בָּהֶם רְאִיָּה אֲסוּרָה, וְאָסְרוּ עֲלֵיהֶם לְהִסְתַּכֵּל בְּנָשִׁים, וְכַמָּה שֶׁיּוֹתֵר לִבְרֹחַ מִלַּחְשֹׁב וּמִלְּדַבֵּר בְּעִנְיְנֵי אִישׁוּת, נָבִין שֶׁבְּכָךְ רָאוּ אֶת הַתְּנַאי לְהַשָּׁלוֹם הָאֲמִתִּי וּלְהַבִּנְיָן הֶחָזָק שֶׁיִּבָּנֶה בְּבוֹא הָעֵת, שֶׁכֵּן מִבְּלִי זֶה יֶחֱרַב הַבַּיִת, אִם תָּבוֹא הָאִשָּׁה מִבְּלִי הַתְּנָאִים שֶׁל בּוּשָׁה וְהַצְּנִיעוּת, וְהַבָּחוּר יָבוֹא מִבְּלִי הַתְּנָאִים שֶׁל לִמּוּד תּוֹרָה בִּקְדֻשָּׁה וְטָהֳרָה, זֶהוּ חֻרְבַּן הַבַּיִת!<p dir="rtl">
זוֹהִי הַהַנְהָגָה שֶׁל "קֹדֶם שִׁדּוּכִין", וּמֵעַתָּה נָבוֹא לְפֶרֶק "שִׁדּוּכִין" הֵיאַךְ לָגֶשֶׁת לְשִׁדּוּךְ בְּדֶרֶךְ הָאֱמוּנָה, וּבְדֶרֶךְ "דַּעַת תּוֹרָה".<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, א קושי בהתאמת שידוך ופתרונו בדרך אמונה">א. קֹושִׁי בְּהַתְאָמַת שִׁידּוּךְ וּפִתְרוֹנוֹ בְּדֶרֶךְ אֱמוּנָה</h3><p dir="rtl">
עַד שֶׁמּוֹצֵאת הָאִשָּׁה אֶת זִוּוּגָהּ הַמַּתְאִים לָהּ - לְפָחוֹת לְדַעְתָּהּ וְלִשְׂבִיעוּת רְצוֹנָהּ - מִסְתּוֹבֶבֶת הִיא סְבִיב מִסְפַּר הַצָּעוֹת, וְיֶשְׁנָן כָּאֵלֶּה שֶׁמִּסְפַּר הַהַצָּעוֹת שֶׁהִסְתּוֹבְבוּ בָּהֶם מַגִּיעִים לַעֲשָׂרוֹת, וּמֵחֹסֶר הַתְאָמָה מִטַּלְטֶלֶת מֵהַצָּעָה לְהַצָּעָה, מִפְּגִישָׁה לְעוֹד פְּגִישָׁה, וְכַמּוּבָן שֶׁהַעָגְמַת נֶפֶשׁ הִיא מְרֻבָּה, פְּעָמִים שֶׁתִּרְצֶה הִיא בַּהַצָּעָה וְאֶפְשָׁר שֶׁתִּרְצֶה בָּהּ לִמְאֹד, וְהַצַּד הַשֵּׁנִי דּוֹחֶה, פְּעָמִים שֶׁהִיא זוֹ שֶׁתִּדְחֶה אֶת הַהַצָּעָה, וְגַם אֹפֶן זֶה לֹא נוֹחַ וְלֹא נָעִים לִדְחוֹת בָּחוּר.<p dir="rtl">
וּבְכֵן אֵיךְ לָגֶשֶׁת לְמַצָּב שֶׁכָּזֶה בְּדֶרֶךְ אֱמוּנָה?<p dir="rtl">
עָלַיִךְ לָדַעַת, שֶׁהַהַשְׁגָּחָה שֶׁל הַבּוֹרֵא עַל בְּרוּאָיו הִיא מְדֻקְדֶּקֶת בְּתַכְלִית הַדִּקְדּוּק, כָּל בָּחוּר שֶׁמֻּצָּע לָךְ זֶה בַּהַשְׁגָּחָה שֶׁל הַבּוֹרֵא, כָּל פְּגִישָׁה שֶׁהִנָּךְ נִפְגֶּשֶׁת עִם בָּחוּר זֶהוּ רְצוֹן ה', וְהַשְׁגָּחַת ה' הִיא עִם כַּמָּה בַּחוּרִים וְעִם אֵיזֶה בַּחוּרִים תִּפָּגְשִׁי וְכַמָּה פְּגִישׁוֹת, וּמִי יִדְחֶה אֶת מִי וְכַיּוֹצֵא.<p dir="rtl">
בְּעֵין הַבָּשָׂר שֶׁלָּנוּ קָשֶׁה לָנוּ לְהָבִין מַה תּוֹעֶלֶת יוֹצֵאת מִכָּל "הַמַּסָּעוֹת" הַלָּלוּ, אוּלָם מְחֻיָּבִים אָנוּ לְהַאֲמִין שֶׁיֵּשׁ לַבּוֹרֵא הִסְתַּכְּלוּת אַחֶרֶת מִשֶּׁלָּנוּ, וְכָל הַנְהָגוֹתָיו אִתָּנוּ הֵמָּה לְתוֹעֶלֶת, וּנְבָאֵר כַּמָּה מֵהַתּוֹעֲלִיּוֹת שֶׁיֵּשׁ בְּרִבּוּי הַהַצָּעוֹת וְהַפְּגִישׁוֹת, וְכַמּוּבָן שֶׁלֹּא בְּזֶה נַגִּיעַ לְעֹמֶק מַחְשְׁבוֹתָיו יִתְבָּרַךְ, שֶׁכֵּן מַחְשְׁבוֹתָיו עָמְקוּ וְרָחֲקוּ מִמַּחְשְׁבוֹתֵינוּ, וְכַנֶּאֱמָר <span class="booklinks" onclick="sendBookLink(this)" onmouseover="setBookLinkTitle(this)">(ישעיה נה, ח - ט)</span>: כִּי לֹא מַחְשְׁבוֹתַי מַחְשְׁבוֹתֵיכֶם וְלֹא דַרְכֵיכֶם דְּרָכָי.. כִּי גָבְהוּ שָׁמַיִם מֵאָרֶץ כֵּן גָּבְהוּ דְרָכַי מִדַּרְכֵיכֶם וּמַחְשְׁבֹתַי מִמַּחְשְׁבֹתֵיכֶם. אוּלָם יֵקַל מֵעָלֵינוּ גַּם כַּאֲשֶׁר לְפִי עֲנִיּוּת דַּעְתֵּנוּ נָבִין קְצָת אֶת דַּרְכֵי שָׁמַיִם.<p dir="rtl">
<b>תּוֹעֶלֶת רִאשׁוֹנָה לְחַזֵּק אֶת הַבִּטָּחוֹן וְהַתְּפִלָּה</b><p dir="rtl">
וּבְכֵן תּוֹעֶלֶת רִאשׁוֹנָה, לְחַנֵּךְ אֶת הָאָדָם שֶׁלֹּא יִסְמֹךְ עַל יָפְיוֹ, חָכְמָתוֹ, וְגֹבַהּ קוֹמָתוֹ,<p dir="rtl">
מִיסוֹדוֹת הָאֱמוּנָה שֶׁהַקָּדוֹשׁ בָּרוּךְ הוּא אֵינוֹ "מַעֲנִישׁ" אֶלָּא "מְחַנֵּךְ", וְהוּא מִקְרָא מָלֵא <span class="booklinks" onclick="sendBookLink(this)" onmouseover="setBookLinkTitle(this)">(דברים ח, ה)</span>: וְיָדַעְתָּ עִם לְבָבֶךָ כִּי כַּאֲשֶׁר יְיַסֵּר אִישׁ אֶת בְּנוֹ ה' אֱלֹקֶיךָ מְיַסְּרֶךָ", כְּלוֹמַר מְחֻיָּבִים אָנוּ לָדַעַת שֶׁהַקָּדוֹשׁ בָּרוּךְ הוּא לֹא מְיַסֵּר בְּתוֹרַת "נְקָמָה" חָלִילָה, אֶלָּא יִסּוּרָיו לָאָדָם הֵמָּה בְּמַטָּרָה לְחַנְּכוֹ וְלַהֲבִיאוֹ לַדֶּרֶךְ הַיְשָׁרָה.<p dir="rtl">
וִיסוֹד זֶה הוּא פָּשׁוּט, אִם אַבָּא בָּשָׂר וָדָם, שֶׁיֵּשׁ בּוֹ בַּטֶּבַע מִן הָאַכְזָרִיּוּת, אוֹהֵב אֶת בְּנוֹ אַהֲבָה עַזָּה, וְגַם כַּאֲשֶׁר מְיַסְּרוֹ אֵין כַּוָּנָתוֹ שֶׁיִּתְעַנֶּה וְיִסְבֹּל בְּנוֹ, אֶלָּא מַטְרָתוֹ שֶׁיִּתְחַנֵּךְ, עַל אַחַת כַּמָּה וְכַמָּה הַבּוֹרֵא שֶׁכָּל כֻּלּוֹ הֲטָבָה וְרַחֲמָנוּת, וְכָל כֻּלּוֹ טָהוֹר בְּכַוָּנוֹתָיו לְלֹא שֶׁמֶץ שֶׁל רָצוֹן עַצְמִי חָלִילָה אֶלָּא אַךְ וְרַק לְהֵיטִיב לִבְרִיּוֹתָיו. שֶׁכֵּן הִנּוֹ מֻשְׁלָם בְּכָל הַשְּׁלֵמֻיּוֹת וְאֵין בְּמַעֲשֵׂינוּ לִגְרֹעַ אוֹ לְהוֹסִיף בּוֹ חָלִילָה, אִם כֵּן בְּוַדַּאי שֶׁכָּל פְּעֻלּוֹתָיו הֵמָּה אַךְ וְרַק לְחַנֵּךְ אֶת הָאָדָם וְלַהֲבִיאוֹ לְיִעוּדוֹ וּלְתִקּוּנוֹ הַמֻּשְׁלָם.<p dir="rtl">
וּבְכֵן יֶשְׁנָן כָּאֵלֶּה בָּנוֹת הַחוֹשְׁבוֹת, לִי לְעוֹלָם לֹא יִהְיֶה בְּעָיוֹת בַּשִּׁדּוּךְ.. הֲרֵי יֵשׁ לִי יֹפִי, גֹּבַהּ קוֹמָה, חָכְמָה, חֵן, וּבְוַדַּאי אֵלּוּ יַעַמְדוּ לִי שֶׁלֹּא יִהְיוּ עִכּוּבִים בִּמְצִיאַת זִוּוּגִי.<p dir="rtl">
הַקָּדוֹשׁ בָּרוּךְ הוּא שֶׁהוּא מְחַנֵּךְ גָּדוֹל, וְחָפֵץ בְּטוֹבַת הָאָדָם, מַרְאֶה לְאוֹתָהּ בַּת, סָמַכְתְּ עַל יָפְיֵךְ, חָכְמָתֵךְ, הִנֵּה הֵסִיר ה' חִנֵּךְ מֵהַמֻּצָּעִים לָךְ, וְדַוְקָא אֵלּוּ שֶׁרָצִית בָּהֶם, דּוֹחִים אוֹתָךְ מִבְּלִי שֶׁתְּהֵא לָךְ סִבָּה מְסַפֶּקֶת לְסֵרוּבָם, וְיִתָּכֵן שֶׁהַסִּבָּה הִיא שֶׁנִּטַּל חִנֵּךְ מִמֵּךְ, אוֹ מִסִּבָּה אַחֶרֶת שֶׁנָּתַן ה' בְּרֹאשָׁם שֶׁהִפְרִיעָה לָהֶם וּבִשְׁבִילָהּ דָּחוּ אוֹתָךְ.<p dir="rtl">
וְהַמֶּסֶר שֶׁל הַבּוֹרֵא אֵלַיִךְ, בִּתִּי הַיְקָרָה, תַּפְסִיקִי לִסְמֹךְ עַל כֹּחוֹת הַטִּבְעִיִּים שֶׁבָּךְ וּתְלִי בִּטְחוֹנֵךְ בִּי, שֶׁכֵּן אֲנִי הוּא הַשַּׁלִּיט עַל הַזִּוּוּגִים, אֲנִי הַיָּחִיד הַקּוֹבֵעַ אִשָּׁה לְאִישׁ, וְכָל הַסִּמּוּכִין שֶׁהָיָה לָךְ עַל הַתְּכוּנוֹת וְהַכִּשּׁוּרִים הַמּוֹעִילִים שֶׁבָּךְ - לֹא הוֹעִילוּ לָךְ.<p dir="rtl">
<b>תּוֹעֶלֶת שְׁנִיָּה, לְהַכְנִיעַ אֶת הַגַּאֲוָה</b><p dir="rtl">
תּוֹעֶלֶת שְׁנִיָּה, לְהַכְנִיעַ אֶת הַגַּאֲוָה שֶׁבָּאָדָם, מִי שֶׁה' חָפֵץ בּוֹ מְחַנְּכוֹ לַעֲנָוָה, שֶׁכֵּן תּוֹעֲבַת ה' כָּל גְּבַהּ לֵב, בַּת שֶׁמְּחוֹנֶנֶת בְּיֹפִי וּבְכִשּׁוּרִים מְיֻחָדִים, בְּדֶרֶךְ כְּלָל חַיָּה לָהּ אֶת כָּל שְׁנוֹת רַוָּקוּתָהּ בִּתְחוּשָׁה שֶׁל חֲשִׁיבוּת עַצְמִית, וְיִתָּכֵן אַף בְּהִתְנַשְּׂאוּת וּבְגַאֲוָה, וְכָךְ חַיָּה לָהּ אֶת שְׁנוֹתֶיהָ בֵּין חַבְרוֹתֶיהָ בְּבֵית הַסֵּפֶר, בַּתִּיכוֹן, בַּסֶּמִינָר, וּבְכֵן הַקָּדוֹשׁ בָּרוּךְ הוּא שֶׁחָפֵץ בְּ"בַת יַעֲקֹב" מְחַנְּכָהּ לַעֲנָוָה, וּבְמַהֲלָךְ זֶה שֶׁל "מַסָּעוֹת" הַהַצָּעוֹת, הַפְּגִישׁוֹת, הַדְּחִיּוֹת וְהַעָגְמַת נֶפֶשׁ נִשְׁבָּר לִבָּהּ בְּקִרְבָּהּ שֶׁל זוֹ שֶׁחַיָּה בְּהִתְנַשְּׂאוּת, וְאָז זָכְתָה זוֹ הַבַּת בַּמִּדָּה הַיְקָרָה שֶׁל "לֵב נִשְׁבָּר", וִיקֻיַּם בָּהּ מֵעַתָּה <span class="booklinks" onclick="sendBookLink(this)" onmouseover="setBookLinkTitle(this)">(תהילים נא, יט)</span> "לֵב נִשְׁבָּר וְנִדְכֶּה אֱלֹקִים לֹא תִבְזֶה". וּמֵעַתָּה כְּבָר לֹא תָּבוֹא לַהַצָּעוֹת וְלַפְּגִישׁוֹת מִתּוֹךְ תְּחוּשָׁה שֶׁל גַּאֲוָה וּבִטָּחוֹן עַצְמִי, אֶלָּא מִתּוֹךְ תְּפִלָּה, וּמִתּוֹךְ בִּטָּחוֹן בַּה', מֵעַתָּה לֹא תִּגַּשׁ לַפְּגִישָׁה מִבְּלִי שֶׁתַּקְדִּים צְדָקָה, תְּפִלָּה, תְּחִנָּה לַה' שֶׁיִּתֵּן אוֹתָהּ לְחֵן וּלְחֶסֶד, מֵעַתָּה תָּבִין שֶׁכָּל הַכֹּחוֹת הַטִּבְעִיִּים שֶׁנִּחוֹנָה בָּהֶם אֵין בְּיָדָם לַעֲזֹר מְאוּמָה, וּנְתוּנָה הִיא בְּיַד רְצוֹן ה' כַּחֹמֶר בְּיַד הַיּוֹצֵר.<p dir="rtl">
וּמַה יֵּשׁ לוֹ לְהַקָּדוֹשׁ בָּרוּךְ הוּא בְּעוֹלָמוֹ נַחַת מִבְּרִיּוֹתָיו אִם לֹא בְּזֶה שֶׁיַּכִּירוּ שֶׁהוּא בְּרָאָם, וְהוּא הַמַּשְׁגִּיחַ עֲלֵיהֶם <span class="booklinks" onclick="sendBookLink(this)" onmouseover="setBookLinkTitle(this)">(כדברי הרמב"ן סוף פרשת "בא")</span>.<p dir="rtl">
<b>תּוֹעֶלֶת שְׁלִישִׁית, לְחַזֵּק אֶת הַהוֹדָאָה לַה'</b><p dir="rtl">
תּוֹעֶלֶת שְׁלִישִׁית תִּתְבּוֹנֵן זוֹ הַבַּת שֶׁנִּחוֹנָה בְּיֹפִי וּבְכִשּׁוּרִים טִבְעִיִּים שֶׁאֲמוּרִים לְהַצְלִיחָהּ בִּמְצִיאַת זִוּוּג מַתְאִים בִּמְהֵרָה, לוּ אָכֵן הָיְתָה מוֹצֵאת אֶת זִוּוּגָהּ תֵּכֶף בְּהַצָּעָה רִאשׁוֹנָה אוֹ שְׁנִיָּה, הֲלֹא הָיְתָה תּוֹלָה זֹאת בְּיָפְיָהּ וּבְכִשּׁוּרֶיהָ הַטִּבְעִיִּים, וְהָיְתָה רְחוֹקָה מִלְּהוֹדוֹת לַה' עַל חַסְדּוֹ שֶׁהִמְצִיא לָהּ אֶת זִוּוּגָהּ הַנָּכוֹן, וּבְזֶה הָיְתָה חוֹטֵאת חֵטְא גָּדוֹל לֶאֱלֹקֵי יִשְׂרָאֵל, שֶׁכֵּן קִבְּלָה מִמֶּנּוּ מַתָּנָה גְּדוֹלָה, מַתָּנָה לְכָל הַחַיִּים מַתָּנָה מַכְרַעַת אֶת גּוֹרַל חַיֶּיהָ לְטוֹב כָּל יָמֶיהָ מִבְּלִי לְהוֹדוֹת חָלִילָה.<p dir="rtl">
אוּלָם עַתָּה שֶׁעָבְרָה "מַסָּעוֹת" רַבּוֹת עַד מְצִיאָתָהּ אֶת זִוּוּגָהּ תּוֹדֶה לַה' בְּכָל מְאֹדָהּ.<p dir="rtl">
וְתוֹעֶלֶת זוֹ הִיא גַּם לְבַת שֶׁאֵין בָּהּ יֹפִי וְכִשּׁוּרִים טִבְעִיִּים, שֶׁכֵּן גַּם זוֹ אִם הָיְתָה מוֹצֵאת זִוּוּגָהּ בִּמְהֵרָה הָיְתָה תּוֹלָה זֹאת בְּמַזָּלָהּ אוֹ בְּמִקְרֵי הָעוֹלָם, וְלֹא הָיְתָה מוֹדָה לַה' כָּרָאוּי עַל שֶׁהוֹשִׁיעָהּ בִּמְהֵרָה עַל אַף שֶׁאֵין בָּהּ לֹא יֹפִי וְלֹא כִּשּׁוּרִים, וְחֶטְאָהּ בְּזֶה גָּדוֹל מֵהָרִאשׁוֹנָה, שֶׁכֵּן לָהּ נַעֲשָׂה נֵס גָּדוֹל יוֹתֵר שֶׁעַל אַף שֶׁאֵין לָהּ סִבּוֹת טִבְעִיּוֹת לִמְצִיאַת זִוּוּג כִּרְצוֹנָהּ, מְצָאַתְהוּ בִּמְהֵרָה, וְעָלֶיהָ לְהוֹדוֹת בְּיוֹתֵר, אוּלָם בְּכָךְ שֶׁנִּטַּלְטְלָה בְּמַסְּעוֹת הַהַצָּעוֹת וְהַפְּגִישׁוֹת נַפְשָׁהּ תְּהֵא כְּמֵהָה וּצְמֵאָה לַה' תָּמִיד לְהוֹדוֹת לוֹ וּלְשַׁבְּחוֹ עַל נִסָּיו וְנִפְלְאוֹתָיו אִתָּהּ.<p dir="rtl">
וְתִלְמְדִי מֵאֱלִיעֶזֶר עֶבֶד אַבְרָהָם, שֶׁעַל אַף שֶׁהָיָה בְּיָדוֹ כָּל הַכִּשּׁוּרִים הַטִּבְעִיִּים וְהַסִּבּוֹת שֶׁתַּסְכִּים עֲלֵיהֶם זִוּוּגוֹ שֶׁל יִצְחָק, שֶׁכֵּן הֲרֵי מַצִּיעַ הוּא אֶת יִצְחָק בֶּן אַבְרָהָם, שֶׁהָיָה צַדִּיק, חָשׁוּב, עָשִׁיר מְאֹד, וְעִם כָּל זֶה לֹא נִגַּשׁ אֱלִיעֶזֶר לִמְצִיאַת זִוּוּגוֹ שֶׁל יִצְחָק אֶלָּא בִּתְפִלָּה, וְלָכֵן כַּאֲשֶׁר מָצָא הַזִּוּוּג רְאִי שָׁם בַּפְּסוּקִים כַּמָּה הוֹדָה לַה' עַל מְצִיאַת הַזִּוּוּג, כַּמָּה הִשְׁתַּחֲוָיוֹת הִשְׁתַּחֲוָה לַה' עַל כָּךְ. וְהַסִּבָּה כֵּיוָן שֶׁנִּגַּשׁ בִּתְפִלָּה וְלֹא בִּדְרָכִים טִבְעִיִּים, כַּאֲשֶׁר רָאָה אֶת יְשׁוּעָתוֹ הוֹדָה לַה' בְּכָל נַפְשׁוֹ וּמְאוֹדוֹ, שֶׁכֵּן הַדִּין שֶׁרַק יַד ה' הָיְתָה פֹּה, וּכְמוֹ שֶׁמִּלְּכַתְּחִלָּה לֹא סָמַךְ עַל הַסִּבּוֹת הַטִּבְעִיּוֹת, כֵּן בַּסּוֹף כְּשֶׁנּוֹשַׁע הוֹדָה לַה' כָּרָאוּי.<p dir="rtl">
<b>תּוֹעֶלֶת רְבִיעִית, מִבְחַן הָאֱמוּנָה</b><p dir="rtl">
הַתּוֹעֶלֶת הָרְבִיעִית, יָדוּעַ שֶׁעוֹלָמֵנוּ נוֹעַד לְמִבְחַן הָאֱמוּנָה. עַד כַּמָּה הָאָדָם נוֹתֵן אֵמוּן בַּה', וְלֹא חוֹשְׁדוֹ לְהַקָּדוֹשׁ בָּרוּךְ הוּא שֶׁחָלִילָה מְעַנֵּהוּ לְלֹא תַּכְלִית וּמַטָּרָה לְהֵיטִיב לוֹ דַּוְקָא.<p dir="rtl">
בְּ"מַסָּעוֹת" אֵלּוּ שֶׁל הַהַצָּעוֹת וְהַפְּגִישׁוֹת הַמְרֻבּוֹת, עוֹבֶרֶת אַתְּ מִבְחָן מְפָרֵךְ עַל מִדַּת אֱמוּנָתֵךְ בַּה' וּבִטְחוֹנֵךְ בּוֹ, וּבְכֵן אִם תַּעַבְרִי מִבְחָן זֶה לְשָׁלוֹם הֲרֵי שֶׁהִרְוַחַתְּ רֶוַח גָּדוֹל יוֹתֵר מִזִּוּוּגֵךְ עַצְמוֹ שֶׁחָפַצְתְּ בּוֹ.<p dir="rtl">
וְכֵן כּוֹתֵב הַ"חוֹבַת הַלְּבָבוֹת" בְּסִפְרוֹ בְּשַׁעַר "הַבִּטָּחוֹן", שֶׁהָאָדָם הַבּוֹטֵחַ בַּה' מַרְוִיחַ וְזוֹכֶה בְּזֶה שֶׁמִּתְחַזֵּק בְּמִדַּת בִּטְחוֹנוֹ בַּה', הַרְבֵּה יוֹתֵר מֵהַמְבֻקָּשׁ שֶׁמְּבַקֵּשׁ הוּא מֵהַבּוֹרֵא וְשֶׁבִּשְׁבִילוֹ בּוֹטֵחַ הוּא בַּה', וְלָכֵן אִם בְּסוֹפוֹ שֶׁל דָּבָר יְקַבֵּל גַּם אֶת מְבֻקָּשׁוֹ שֶׁהִרְוִיחַ ב' דְּבָרִים, גַּם שֶׁהִתְחַזֵּק בְּבִטְחוֹנוֹ, וְגַם בְּמִלּוּי מִשְׁאֲלוֹת לִבּוֹ, וְאִם לֹא יְקַבֵּל מְבֻקָּשׁוֹ, הֲרֵי שֶׁשְּׂכַר בִּטְחוֹנוֹ בְּיָדוֹ, שֶׁהוּא רֶוַח הַרְבֵּה יוֹתֵר מֵעֶצֶם מְבֻקָּשׁוֹ שֶׁבִּקֵּשׁ מִבּוֹרְאוֹ.<p dir="rtl">
וְלָכֵן כָּל בַּת שֶׁרוֹאָה קְשָׁיִים בִּמְצִיאַת זִוּוּגָהּ, עָלֶיהָ לָדַעַת שֶׁבְּכָךְ שֶׁמַּתְמִימָה הִיא עַצְמָהּ עִם ה', וְלֹא מַקְשָׁה קֻשְׁיוֹת, לֹא זוֹעֶמֶת וְלֹא זוֹעֶפֶת, מְקַבֶּלֶת בְּאַהֲבָה אֶת אַכְזָבוֹתֶיהָ וְרִצּוּיָהּ אֵצֶל הַבּוֹרֵא הוֹלֵךְ וְגָדֵל לִמְאֹד מְאֹד, וְזוֹ הֲרֵי תַּכְלִיתָהּ בְּעוֹלָמָהּ.<p dir="rtl">
וּבְהַנְהָגָה זוֹ שֶׁל בִּטָּחוֹן בַּה', הִתְחַזְּקוּת בְּשִׂמְחָה, אֵמוּן בַּה', מְקָרֶבֶת אַתְּ לְעַצְמֵךְ אֶת יְשׁוּעָתֵךְ הַרְבֵּה יוֹתֵר מֵאֲשֶׁר בְּדֶרֶךְ תְּפִלָּה תְּחִנָּה בְּכִיָּה וּבַקָּשָׁה, שֶׁכֵּן מִדַּת הַבִּטָּחוֹן עוֹלָה עַל הַכֹּל, וּסְגֻלָּתָהּ לִמְשֹׁךְ עַל הָאָדָם "חֶסֶד" - "חֶסֶד יְסוֹבְבֶנּוּ" - יוֹתֵר מִכָּל פְּעֻלָּה אַחֶרֶת.<p dir="rtl">
<b>תּוֹעֶלֶת חֲמִישִׁית יִסּוּרִים מְכַפְּרִים</b><p dir="rtl">
תּוֹעֶלֶת הַחֲמִישִׁית הִיא לִרְאוֹת סֵבֶל זֶה - כְּיִסּוּרִים שֶׁמְּכַפְּרִים, וְסִבַּת הַיִּסּוּרִים הֵמָּה מֵהַמְקַטְרְגִים שֶׁמְּקַטְרְגִים עַל הָאָדָם מִסִּבַּת עֲווֹנוֹתָיו, וְטַעֲנָתָם שֶׁטֶּרֶם הִגִּיעַ זְמַן יְשׁוּעָתוֹ שֶׁל זֶה מִסִּבַּת עָווֹן כָּזֶה אוֹ כָּזֶה, יִתָּכֵן וִיהֵא זֶה גָּוֶן שֶׁבֵּין אָדָם לַמָּקוֹם שֶׁחָטְאָה זוֹ וּכְמוֹ בְּחִלּוּל שַׁבָּת, חֹסֶר צְנִיעוּת וְכַיּוֹצֵא, אוֹ מֵעָווֹן שֶׁבֵּין אָדָם לַחֲבֵרוֹ, וּכְגוֹן שֶׁפָּגְעָה בִּכְבוֹדָהּ שֶׁל מִישֶׁהִי אוֹ מִישֶׁהוּ, אִם זֶה בִּזְמַן הֶעָבָר הָרָחוֹק, אִם זֶה בְּמַהֲלַךְ הַפְּגִישׁוֹת שֶׁהָיוּ לָהּ בַּתְּחִלָּה, וְלָכֵן יֶשְׁנָם קִטְרוּגִים עַל מְצִיאַת זִוּוּגָהּ.<p dir="rtl">
וְהִנֵּה הָעֵצָה לַעֲשׂוֹת חֶשְׁבּוֹן נֶפֶשׁ וְלִרְאוֹת לְתַקֵּן הַמְעֻוָּת בַּחֲרָטָה וּבְוִדּוּי, וְכֵן בְּפִיּוּס, לְפַיֵּס אֶת אֵלּוּ שֶׁיִּתָּכֵן שֶׁפָּגַעַתְּ בָּהֶם וְיוֹעִיל מְאֹד לְבַטֵּל הַקִּטְרוּגִים, וְכַיָּדוּעַ שֶׁעִנְיַן הַפְּגִיעָה בַּזּוּלַת מוֹנַעַת יְשׁוּעוֹת.<p dir="rtl">
אֶלָּא שֶׁחָשׁוּב לָדַעַת שֶׁאֵין הַמְדֻבָּר בִּפְגִיעָה שִׁגְרָתִית הַמְּצוּיָה אֵצֶל רֹב בְּנֵי אָדָם וְהַרְבֵּה כְּלָל לֹא נִפְגָּעִים מִמֶּנָּה, אֶלָּא בִּפְגִיעָה שֶׁעָשְׂתָה רֹשֶׁם בְּלִבּוֹ שֶׁל הַנִּפְגָּע, וְחָשׁ מְיֻסָּר מִמֶּנָּה בְּאֹפֶן שֶׁפְּגִיעָה זוֹ מַטְרִידָתוֹ.<p dir="rtl">
וּבְאֹפֶן שֶׁנָּהַגְתְּ בְּאֹפֶן הַפּוֹגֵעַ בּוֹ בִּזְמַן שֶׁיָּכֹלְתְּ לִסְגֹּר בְּאֹפֶן שֶׁלֹּא פּוֹגֵעַ.<p dir="rtl">
וְכוֹתֵב אֲנִי זֹאת לְפִי שֶׁפְּעָמִים נִכְנָסִים לְלַחַץ וּמֶתַח <span class="booklinks" onclick="sendBookLink(this)" onmouseover="setBookLinkTitle(this)">(אוֹ מַה שֶּׁנִּקְרָא "נֶרְוִוין")</span> לְחַטֵּט וּלְחַפֵּשׂ פְּגִיעוֹת קְטַנּוֹת שִׁגְרָתִיּוֹת, וְיִתָּכֵן שֶׁכְּלָל אֵין בָּהֶם חֲשַׁשׁ פְּגִיעָה, וּפְעָמִים שֶׁהִנָּן רַבּוֹת, וְלֹא מָצוּי לְהִתְפַּיֵּס עֲלֵיהֶן, וּבְשֶׁל כָּךְ חוֹשְׁשִׁים שֶׁאֵין לָהֶם תַּקָּנָה.<p dir="rtl">
עַל כֵּן אֲנִי מְבָאֵר שֶׁמְּדֻבָּר בִּפְגִיעָה: א. שֶׁאַתְּ אֲשֵׁמָה בָּהּ, שֶׁכֵּן הָיְתָה אֶפְשָׁרוּת לִסְגֹּר גַּם בְּלִי פְּגִיעָה.<p dir="rtl">
ב. פְּגִיעָה מַשְׁמָעוּתִית הַמַּשְׁאִירָה רֹשֶׁם עַל הַנִּפְגָּע.<p dir="rtl">
ג. פְּגִיעָה שֶׁאֶפְשָׁר לְהִתְפַּיֵּס בְּאֵיזוֹ דֶּרֶךְ וְאִם לֹא נִתָּן לְהִתְפַּיֵּס - דַּי בִּתְשׁוּבָה לַה'.<p dir="rtl">
טוֹב לַעֲשׂוֹת "לִפְנִים מִשּׁוּרַת הַדִּין" וּלְהִתְפַּיֵּס בְּכָל מִקְרֶה, אוּלָם רַק אִם אֶפְשָׁרִי הַדָּבָר בְּנָקֵל, וְלָכֵן אֵין לַחֲשֹׁשׁ, לְהִתְעַצֵּב, וּלְהִתְאַמֵּץ יוֹתֵר מִדַּי וּלְבַזְבֵּז זְמַן עַל כָּךְ.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ב תופעת צער "האשליה" בזיווג">ב. תּוֹפָעַת צַעַר "הָאַשְׁלָיָה" בְּזִיוּוּג</h3><p dir="rtl">
תּוֹפָעָה נוֹסֶפֶת רוֹאִים אָנוּ בְּהַנְהָגַת ה', וְהִיא "הָאַשְׁלָיָה", כְּלוֹמַר, פְּעָמִים שֶׁהַשִּׁדּוּךְ הַמֻּצָּע נִרְאֶה מַתְאִים, הַפְּגִישׁוֹת מִתְקַדְּמוֹת, וְלִפְעָמִים אַף נֶעֱרָךְ "ווֹרְט", וְלִפְעָמִים אַף יָתֵר מִכָּךְ, נֶעֱרָךְ אַף "אֵרוּסִין", וּלְצַעֲרֵנוּ לִפְעָמִים אַף לְאַחַר קְבִיעַת הַחֲתֻנָּה וַחֲלֻקַּת הַהַזְמָנוֹת.. וְאָז מִתְפּוֹצֵץ הַכֹּל.. וְכָאן הַשְּׁאֵלָה הֵיאַךְ לְהִתְיַחֵס לְכָךְ בִּרְאִיָּה שֶׁל אֱמוּנָה, שֶׁכֵּן הַלֵּב מִתְכַּוֵּץ מִקֹּשִׁי וּמִתְּמִיהָה לָמָּה עָשָׂה לִי ה' כָּכָה, לָמָּה נָתַן לִי לִחְיוֹת בְּאַשְׁלָיָה שֶׁהִנֵּה וּכְבָר גָּמַרְתִּי מִתְּלָאַת מְצִיאַת הַזִּוּוּג, וְהִנֵּה אֲנִי כְּבָר אַחֲרֵי הַכֹּל, וְאָז בָּאָה הָאַכְזָבָה, הֲלֹא הָיָה עָדִיף שֶׁלֹּא הָיָה מַתְחִיל שִׁדּוּךְ זֶה, שֶׁכֵּן מֵאַחַר וְלֹא יָצָא שִׁדּוּךְ זֶה לְפֹעַל הֲרֵי שֶׁמֵּעִקָּרָא לֹא הָיָה זֶה הַזִּוּוּג, וְלָמָּה אִם כֵּן עָשָׂה ה' כָּכָה שֶׁיַּתְחִיל הַדָּבָר בָּאֹפֶן הַיָּפֶה וְהַמְשַׂמֵּחַ, וּלְאַחַר שֶׁחַשְׁתִּי מְאֻשֶּׁרֶת בָּאָה הָאַכְזָבָה.<p dir="rtl">
וּרְאִי לְעֵיל בְּפֶרֶק א' אוֹת יט - כ הַבְהָרָה בְּצֵרוּף סִפּוּר נִפְלָא וּמֶסֶר לְסִבַּת הַנְהָגַת ה' בְּהַנְהָגַת הָ"אַשְׁלָיָה".<p dir="rtl">
וְקִצּוּרוֹ שֶׁל דָּבָר הוּא, יֵשׁ לְהַקָּדוֹשׁ בָּרוּךְ הוּא ב' הַנְהָגוֹת בִּנְתִינָתוֹ מַתָּנוֹת לִבְנֵי אָדָם, הַנְהָגָה אַחַת הִיא לָתֵת מַתָּנָה גְּמוּרָה לָאָדָם, וְכַאֲשֶׁר הַקָּדוֹשׁ בָּרוּךְ הוּא יוֹדֵעַ שֶׁמַּגִּיעַ לוֹ לְאָדָם זֶה שֶׁפַע מְסֻיָּם מַעֲנִיק לוֹ אֶת אוֹתוֹ שֶׁפַע שֶׁיִּהְיֶה לוֹ לִבְרָכָה וּלְהַצְלָחָה.<p dir="rtl">
וּפְעָמִים שֶׁמִּלְּכַתְּחִלָּה נוֹתֵן הַקָּדוֹשׁ בָּרוּךְ הוּא מַתָּנָה לָאָדָם לֹא כְּדֵי שֶׁתִּשָּׁאֵר אֶצְלוֹ אֶלָּא כְּדֵי שֶׁיְּהֵא לוֹ מַה לָּקַחַת מִמֶּנּוּ, וּבְזֶה לְכַפֵּר עָלָיו "כֹּפֶר נֶפֶשׁ", "פִּדְיוֹן נֶפֶשׁ", וּמִכֵּיוָן שֶׁלֹּא הָיָה מַה לָּקַחַת מֵאָדָם זֶה לְכַפֵּר עָלָיו, מִלְּכַתְּחִלָּה נָתַן לוֹ דָּבָר זֶה עַל מְנָת שֶׁיּוּכַל לְקַחְתּוֹ מִמֶּנּוּ, וּלְכַפֵּר עָלָיו בְּזֶה. וּרְאִי שָׁם שֶׁהִסְבַּרְנוּ זֹאת בַּאֲרוּכָה.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ג כיצד להתיחס לרווקות ממושכת בעין של אמונה">ג. כֵּיצַד לְהִתְיַחֵס לְרַווָּקוּת מְמֻושֶּׁכֶת בְּעַיִן שֶׁל אֱמוּנָה</h3><p dir="rtl">
עַד כֹּה דִּבַּרְנוּ לְמַצַּב "הַמַּסָּעוֹת" שֶׁבְּמַהֲלַךְ מְצִיאַת הַזִּוּוּג גַּם כַּאֲשֶׁר לֹא מִתְעַכֵּב הַזִּוּוּג וּמִצַּד הַגִּיל יִתָּכֵן שֶׁזָּכִית לְהִנָּשֵׂא בְּגִיל סָבִיר רַק דֶּרֶךְ מַסָּעוֹת מְפָרְכוֹת. עַתָּה נְדַבֵּר בַּנּוֹשֵׂא הַכָּאוּב בְּצַעַר כָּפוּל, מִלְּבַד מַהֲלַךְ הַמַּסָּעוֹת וְהַטִּלְטוּלִים לִמְצִיאַת הַזִּוּוּג, נוֹסָף עַל כָּךְ שֶׁהוּא לֹא מַגִּיעַ, הַשָּׁנִים עוֹבְרוֹת, מִתְבַּגְּרִים בַּגִּיל וְהַיְשׁוּעָה טֶרֶם בָּאָה, וְנָבִיא לְכָךְ כַּמָּה הִתְבּוֹנְנֻיּוֹת.<p dir="rtl">
הִתְבּוֹנְנוּת רִאשׁוֹנָה - הַבּוֹרֵא בּוֹחֵר לָאָדָם מַצָּב שֶׁאֵין יוֹתֵר טוֹב מִמֶּנּוּ<p dir="rtl">
וּבְכֵן מֵעִקְּרֵי וִיסוֹדוֹת הָאֱמוּנָה בַּה' הוּא לִבְטֹחַ בּוֹ, כְּלוֹמַר לִסְמֹךְ עָלָיו, וְלִהְיוֹת נָכוֹן וּבָטוּחַ שֶׁהַבּוֹרֵא עוֹשֶׂה אֶת מַה שֶּׁהֲכִי טוֹב לָאָדָם, וְלָכֵן כַּאֲשֶׁר רוֹאָה אַתְּ שֶׁרַוָּקוּתֵךְ מִתְמַשֶּׁכֶת, הֲרֵי בָּרוּר הַדָּבָר שֶׁכָּךְ רְצוֹן ה', וּבְכֵן עָלַיִךְ לְהַאֲמִין שֶׁבְּמַצָּב זֶה דַּוְקָא נַעֲשֶׂה וְנִפְעָל הַפְּעֻלָּה הֲכִי טוֹבָה בִּשְׁבִילֵךְ.<p dir="rtl">
הֲרֵי לְכָל אָדָם יֶשְׁנוֹ יַעַד וּמַטָּרָה בָּעוֹלָם, כָּל אָדָם בָּא לָעוֹלָם לְתַפְקִיד מְסֻיָּם, וּמוּבָא בְּדִבְרֵי הָאֲרִיזַ"ל שֶׁאַף אָדָם לֹא יוּכַל לְמַלֹּאת אֶת תַּפְקִיד חֲבֵרוֹ, וַאֲפִלּוּ הַצַּדִּיק הַגָּדוֹל לֹא יוּכַל לְמַלֹּאת תַּפְקִידוֹ שֶׁל הָאִישׁ הַפָּשׁוּט בְּיוֹתֵר, וְלָכֵן אֵין לְהַקִּישׁ וּלְהַשְׁווֹת: לָמָּה פְּלוֹנִית מָצְאָה זִוּוּגָהּ מַהֵר..?! לָמָּה פְּלוֹנִית מָצְאָה זִוּוּג הָגוּן..?! שֶׁכֵּן לְכָל אַחַת וְאַחַת בָּעוֹלָם יֶשְׁנוֹ תַּפְקִיד מְסֻיָּם, וּבְהֶתְאֵם לְתַפְקִידוֹ כָּךְ אָפְנֵי מַהֲלַךְ חַיָּיו, וְתִקּוּנוֹ יְהֵא בְּכָךְ שֶׁיַּעֲמֹד בֶּאֱמוּנָתוֹ בַּה' בַּמַּצָּבִים וּבַתְּנָאִים שֶׁיְּסוֹבֵב לוֹ ה' לִחְיוֹת בָּהֶם אֶת חַיֵּי הַיּוֹם יוֹם שֶׁלּוֹ.<p dir="rtl">
בָּרַוָּקוּת הַמְמֻשֶּׁכֶת בָּאָה אַתְּ עַל יִעוּדֵךְ וְתַפְקִידֵךְ בְּעוֹלָמֵךְ יוֹתֵר מִכָּל מַצָּב אַחֵר שֶׁהָיִית רוֹצָה בּוֹ.<p dir="rtl">
הַמֻּשָּׂג הַשָּׁגוּר בְּפִי בְּנֵי אָדָם שֶׁרַוָּקוּתָם מִתְמַשֶּׁכֶת: פִסְפַסְתִּי שָׁנִים בַּחַיִּים.. הִתְבַּזְבַּזְתִּי מֶשֶׁךְ כָּל אוֹתָם שָׁנִים.. אֵלּוּ מֻשָּׂגִים הַסּוֹתְרִים אֶת עִקְּרֵי וִיסוֹדוֹת הָאֱמוּנָה שֶׁכֵּן הָעִכּוּב הוּא בְּעַצְמוֹ תִּקּוּן שֶׁאֵין כָּמוֹהוּ. לָךְ נִדְמֶה שֶׁאִם הָיִית נְשׂוּאָה, עִם יְלָדִים, עִם בַּעַל אַבְרֵךְ וְכַיּוֹצֵא, הֲרֵי שֶׁבְּזֶה הָיִית כְּבָר מְתֻקֶּנֶת, מֻשְׁלֶמֶת, הֵן בַּמּוּבָן הַגַּשְׁמִי וְהֵן בַּמּוּבָן הָרוּחָנִי, אוּלָם זֶה לֹא אֱמֶת כְּלָל, הָאֱמוּנָה מְחַיֶּבֶת אוֹתָנוּ לְהַאֲמִין שֶׁאֵין מִי שֶׁבּוֹחֵר לָאָדָם אֶת הַטּוֹב בְּיוֹתֵר עֲבוּרוֹ יוֹתֵר מֵהַבּוֹרֵא, וְאִם בָּחַר לָךְ הַבּוֹרֵא עַתָּה צוּרַת חַיִּים שֶׁכָּזוֹ - רַוָּקוּת מְמֻשֶּׁכֶת, אֵין יוֹתֵר טוֹב בִּשְׁבִילֵךְ עַתָּה מֵאֲשֶׁר מַצָּב זֶה, וְאַף שֶׁנִּרְאֶה לָךְ שֶׁמִּצַּד אֶחָד הָיָה בִּשְׁבִילֵךְ מַצָּב שֶׁל עֲלִיָּה רוּחָנִית, חַיֶּבֶת אַתְּ לִדְחוֹת מַחְשָׁבָה זוֹ, וּלְבַטֵּל רְצוֹנֵךְ לִרְצוֹן ה', וּבְכָךְ עֲלִיָּתֵךְ בְּרוּחָנִי תְּהֵא פִּי כַּמָּה וְכַמָּה, עַל אַף הַמֶּחְדָּלִים הַמֻּכְרָחִים הַנּוֹצָרִים בְּעִקְּבוֹת הָרַוָּקוּת הַמְמֻשֶּׁכֶת, כְּמוֹ כַּעַס, קִנְאָה, נִסְיוֹנוֹת בִּצְנִיעוּת וְכַיּוֹצֵא.<p dir="rtl">
<b>הִתְבּוֹנְנוּת שְׁנִיָּה - קִלְקַלְתְּ בְּרַוָּקוּת תְּתַקְּנִי בְּרַוָּקוּת</b><p dir="rtl">
אוּלַי הִתְבּוֹנְנוּת זוֹ לֹא שַׁיֶּכֶת בְּכָל הַבָּנוֹת, אוּלָם שַׁיֶּכֶת הִיא לֹא לִמְעַט בָּנוֹת, הֵן כָּאֵלֶּה שֶׁהָיוּ בֶּעָבָר רְחוֹקוֹת אוֹ פַּשְׁרָנִיּוֹת מִמִּצְווֹת, פַּשְׁרָנִיּוֹת בִּצְנִיעוּת, אוֹ אֲפִלּוּ כָּאֵלֶּה שֶׁגָּדְלוּ בְּבַיִת חֲרֵדִי וּבְמֶשֶׁךְ רַוָּקוּתָן הָיוּ קְצָת "שׁוֹבָבוֹת", בָּרִי שֶׁתִּקּוּנָן צָרִיךְ שֶׁיִּהְיֶה בְּאוֹתוֹ מַצָּב שֶׁבּוֹ קִלְקְלוּ, קִלְקְלוּ בְּרַוָּקוּתָן עֲלֵיהֶן לְתַקֵּן בְּרַוָּקוּתָן דַּוְקָא, וּכְשֶׁיְּסַיְּמוּ, תָּבוֹא תְּשׁוּעָתָן.<p dir="rtl">
וּרְאִי לְכָךְ סִיּוּעַ לִדְבָרֵינוּ מִסִּפּוּר נִפְלָא שֶׁאֵרַע עִם הגה"צ רַבִּי מִיכְל יְהוּדָה לֶפְקוֹבִיץ' זַצַ"ל שֶׁהֵבֵאנוּ לְעֵיל פֶּרֶק א' אוֹת כ'.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ד עד כמה להשתדל בעניני שדוכין">ד. עַד כַּמָּה לְהִשְׁתַּדֵּל בְּעִנְיְנֵי שִׁדּוּכִין</h3><p dir="rtl">
הַרְבֵּה שׁוֹאֲלִים הַאִם יֵשׁ לִסְמֹךְ עַל "בִּטָּחוֹן" בְּעִנְיְנֵי שִׁדּוּכִין כְּמוֹ בְּכָל צָרְכֵי הָאָדָם, אוֹ כֵּיוָן שֶׁמְדֻבָּר בְּמִצְוָה, עָלָיו לְהִשְׁתַּדֵּל בְּכָל יְכָלְתּוֹ כְּמוֹ שֶׁמִּשְׁתַּדֵּל לְהַשִּׂיג תְּפִלִּין מְהֻדָּרוֹת אוֹ אֶתְרוֹג נָאֶה?<p dir="rtl">
וּבְכֵן, הִנֵּה לְךָ דַּעַת תּוֹרָה:<p dir="rtl">
כָּתַב רַבֵּנוּ הַגְּרָ"א (אור יהל בבאור ההיכלות פרשׁת פקודי היכל ו') וְאָמַר, שֶׁיֵּשׁ לִבְטֹחַ בָּזֶה עַל ה', כְּמוֹ שֶׁהוּבָא בְּמוֹעֵד קָטָן <span class="booklinks" onclick="sendBookLink(this)" onmouseover="setBookLinkTitle(this)">(יח ע"ב)</span>: מִן הַתּוֹרָה וּמִן הַנְּבִיאִים וּמִן הַכְּתוּבִים שֶׁמֵּה' אִשָּׁה לְאִישׁ. מִן הַתּוֹרָה - "מֵה' יָצָא הַדָּבָר". מִן הַנְּבִיאִים - "וְלֹא יָדְעוּ כִּי מֵה' הוּא". מִן הַכְּתוּבִים - "וּמֵה' אִשָּׁה מַשְׂכֶּלֶת", וּכְמוֹ שֶׁכָּתוּב: "אִם ה' לֹא יִבְנֶה בַיִת שָׁוְא עָמְלוּ בוֹנָיו בּוֹ", שֶׁהוּא הַזִּוּוּג שֶׁנִּקְרָא בִּנְיַן בַּיִת, כַּיָּדוּעַ. וְאָמַר אִם ה' כוּ' - שֶׁשָּׁוְא הוּא עֵסֶק בְּנֵי אָדָם בְּעִנְיַן הַזִּוּוּג, שֶׁהַכֹּל הוּא מֵאֵת ה'. וְזֶה שֶׁכָּתוּב "אַךְ הֶבֶל בְּנֵי אָדָם כָּזָב בְּנֵי אִישׁ, בְּמֹאזְנַיִם לַעֲלוֹת הֵמָּה מֵהֶבֶל יָחַד כוּ'".<p dir="rtl">
וּמָרָן הַגָּאוֹן רַבִּי שְׁלֹמה זַלְמָן אוֹיֶערְבַּךְ זַצַַ"ל אָמַר בָּזֶה, דְּמַה שֶּׁכָּתַב רַבֵּנוּ הַגְּרָ"א שֶׁאֵין לְהִשְׁתַּדֵּל בְּעִנְיַן שִׁדּוּכִין, אֵין הַכַּוָּנָה לֹא לְהִשְׁתַּדֵּל כְּלָל - רַק יִשְׁתַּדֵּל פָּחוֹת מִמַּה שֶּׁמִּשְׁתַּדֵּל בִּשְׁאָר צְרָכָיו. עַד כָּאן. וְנִרְאֶה הַיּוֹם, שֶׁיֵּשׁ שַׁדְּכָנִים וְשַׁדְּכָנִיּוֹת לָרֹב, מְחֻיָּב הוּא לִפְנוֹת לְכַמָּה מֵהֶם, וּמִדֵּי פַּעַם לְהִתְקַשֵּׁר לְזָכְרוֹ ולְהִתְעַנְיֵן עֲבוּרוֹ, וּבְוַדַּאי שֶׁזּוֹ הִשְׁתַּדְּלוּת מְחֻיֶּבֶת וּמַסְפֶּקֶת.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ה כיצד להתפלל על שידוך?">ה. כֵּיצַד לְהִתְפַּלֵּל עַל שִׁידּוּךְ?</h3><p dir="rtl">
מֵאַחַר וְכָאָמוּר עִנְיְנֵי הַשִּׁדּוּךְ הוּא בְּהַשְׁגָּחָה, וְהִנּוֹ "שְׁמֵימִי" יוֹתֵר מִכָּל פְּרָט וְכָאָמוּר שֶׁגַּם הַהִשְׁתַּדְּלוּת בּוֹ צָרִיךְ שֶׁתְּהֵא מוּעֶטֶת, לָכֵן נְבָאֵר פֹּה רֵאשִׁית אֶת חֲשִׁיבוּת הַתְּפִלָּה עַל הַזִּוּוּג, וְכֵן אֶת סִגְנוֹן הַבַּקָּשָׁה הֵיאַךְ לְסַגְנֵן אֶת בַּקָּשַׁת הַזִּוּוּג.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ו כיצד יהיה נוסח התפלה למתפלל על זווגו">ו. כֵּיצַד יִהְיֶה נֻוסַּח הַתְּפִלָּה לַמִּתְפַּלֵּל עַל זִוּוּגוֹ</h3><p dir="rtl">
"עַל זֹאת יִתְפַּלֵּל כָּל חָסִיד אֵלֶיךָ לְעֵת מְצֹא רַק לְשֵׁטֶף מַיִם רַבִּים אֵלָיו לֹא יַגִּיעוּ" <span class="booklinks" onclick="sendBookLink(this)" onmouseover="setBookLinkTitle(this)">(תהלים לב, ו)</span> - וְדָרְשׁוּ חֲזַ"ל: "לְעֵת מְצֹא" - זוֹ אִשָּׁה.<p dir="rtl">
יֵשׁ לְהַרְבּוֹת בִּתְפִלָּה לַה' שֶׁיִּמְצָא לוֹ בַּת זוּגוֹ הָרְאוּיָה לוֹ.<p dir="rtl">
מְסֻפָּר עַל הַגָּאוֹן רַבִּי יוֹסֵף חַיִּים זוֹנֶנְפֶלְד זַצַ"ל שֶׁהָיָה מַקְפִּיד מְאֹד לְהַשִּׂיא אֶת בָּנָיו מֻקְדָּם, וְהִנֵּה הִגִּיעַ אֶחָד מִבָּנָיו לְפִרְקוֹ וְנִמְנָע הָרַב מִלְּהִזְדָּרֵז לְהַשִּׂיאוֹ, וּכְשֶׁשְּׁאָלוּהוּ, וַהֲלֹא מַקְפִּיד הוּא לְהַשִּׂיא מֻקְדָּם, עָנָה: מִשּׁוּם מָה שָׁכַחְתִּי לְהִתְפַּלֵּל עַל זִוּוּג לְבֵן זֶה בְּרֹאשׁ הַשָּׁנָה שֶׁעָבַר, וְלָכֵן מְפַחֵד אֲנִי לָגֶשֶׁת לְשִׁדּוּךְ לִבְנִי לְלֹא שֶׁהִקְדַּמְתִּי תְּפִלָּה.<p dir="rtl">
וּכְמוֹ שֶׁמָּצִינוּ בְּאַבְרָהָם אָבִינוּ, שֶׁעִם כָּל חֲסִידוּתוֹ וּקְדֻשָּׁתוֹ וּמַעֲשֵׂי צִדְקוּתוֹ, לֹא סָמַךְ עֲלֵיהֶם שֶׁיַּעַמְדוּ לוֹ כְּדֵי לִמְצֹא זִוּוּג לְיִצְחָק בְּנוֹ, אֶלָּא בִּתְפִלָּה, כַּמְבֹאָר בַּפְּסוּקִים.<p dir="rtl">
וּבְאֵיזֶה נֻסָּח רָאוּי שֶׁתְּהֵא הַתְּפִלָּה לִמְצִיאַת הַבַּת זוּג?<p dir="rtl">
אֵין לְהִתְפַּלֵּל עַל בַּת זוּג מְסֻיֶּמֶת וּלְבַקֵּשׁ שֶׁזּוֹ פְּלוֹנִית תְּהֵא בַּת זוּגָתִי, שֶׁמָּא מְיֹעֶדֶת הִיא לְמִישֶׁהוּ אַחֵר, וְאַף עַל פִּי שֶׁיֵּשׁ בְּכֹחַ הַתְּפִלָּה וּבַקָּשַׁת הָרַחֲמִים לָקַחַת לְעַצְמְךָ אֶת הַמְיֹעֶדֶת לַחֲבֵרְךָ, אֲבָל אָמְרוּ בַּיְרוּשַׁלְמִי <span class="booklinks" onclick="sendBookLink(this)" onmouseover="setBookLinkTitle(this)">(כתובות ב, א)</span>, שֶׁהָעוֹשֶׂה כֵּן לֹא יִתְקַיֵּם הַזִּוּוּג הַזֶּה וְכוּ', רְאֵה שָׁם בְּפֵרוּשׁ "פְּנֵי משֶׁה".<p dir="rtl">
וּמְסַפֶּרֶת הַגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(במועד קטן יח, כ)</span>, שֶׁרָבָא שָׁמַע לְאוֹתוֹ אָדָם שֶׁבִּקֵּשׁ רַחֲמִים שֶׁתִּזְדַּמֵּן לוֹ אִשָּׁה פְּלוֹנִית. אָמַר לוֹ: לֹא תְּבַקֵּשׁ כָּךְ, שֶׁהֲרֵי אִם רְאוּיָה הִיא לְךָ - לֹא תֵּלֵךְ מִמְּךָ, וְאִם לֹא רְאוּיָה הִיא לְךָ - תָּבוֹא לִידֵי כְּפִירָה בַּה', שֶׁתִּרְאֶה שֶׁתְּפִלָּתְךָ לֹא נִתְקַבְּלָה.<p dir="rtl">
וּמַעֲשֶׂה הָיָה בְּבָחוּר אֶחָד שֶׁבָּא לְהִתְבָּרֵךְ מֵהָרַב הַסְּטַיְפֶּלֶר זִיעָ"א, וּבִקֵּשׁ כָּךְ מֵהָרַב: מֵאַחַר וְיֵשׁ לוֹ הַצָּעָה מְסֻיֶּמֶת, אֲזַי אִם זֶהוּ זִוּוּגוֹ - שֶׁיִּגָּמֵר בְּהַצְלָחָה. הָרַב זַצַ"ל מְאֹד נֶהֱנָה מִנֻּסָּח זֶה, וְהוֹסִיף וְאָמַר: כָּךְ צְרִיכִים לְבַקֵּשׁ, וְלֹא כְּאוֹתָם שֶׁמְּבַקְשִׁים עַל הַמֻּצַּעַת לָהֶם: פְּלוֹנִית אוֹ פְּלוֹנִית שֶׁיִּגָּמֵר אִתָּהּ הַשִּׁדּוּךְ בְּהַצְלָחָה, כִּי מֵאַיִן יוֹדְעִים אִם זֶהוּ לְטוֹבָתָם.<p dir="rtl">
הָעוֹלֶה, שֶׁאֵין לְהִתְפַּלֵּל בְּנֻסַּח הַתְּפִלָּה עַל הַצָּעָה מְסֻיֶּמֶת שֶׁתִּגָּמֵר לְשָׁלוֹם, אֶלָּא יִתְפַּלֵּל לַה' וְיֹאמַר: אִם זֶהוּ זִוּוּגוֹ מִן הַשָּׁמַיִם - שֶׁיִּגָּמֵר בְּהַצְלָחָה, וְלֹא יְהֵא שׁוּם מְקַטְרְגִים וּמַפְרִיעִים לְהֶמְשֵׁךְ הַצְלָחַת שִׁדּוּךְ זֶה.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ז כיצד להתפלל על זיווג ובאופן שלא להתאכזב מהעיכוב?">ז. כֵּיצַד לְהִתְפַּלֵּל עַל זִיוּוּג וּבְאֹופֶן שֶׁלֹּא לְהִתְאַכְזֵב מֵהָעִיכּוּב?</h3><p dir="rtl">
יֶשְׁנָם ב' אֶפְשָׁרֻיּוֹת לְהַשִּׂיג יְשׁוּעָה, הָאַחַת לְהִתְפַּלֵּל וּלְהִתְחַנֵּן עַל הַמְבֻקָּשׁ, וּלְעִנְיָנֵנוּ, לְהַפְצִיר בִּתְפִלָּה לַה' שֶׁיְּמַהֵר וִיזָרֵז אֶת הַזִּוּוּג הַמַּתְאִים, אוּלָם נֻסַּח תְּפִלָּה שֶׁכָּזוֹ בְּאִם הַקָּדוֹשׁ בָּרוּךְ הוּא רוֹאֶה לְנָכוֹן לְעַכֵּב אֶת הַשִּׁדּוּךְ מִסִּבַּת טוֹבָתוֹ שֶׁל הָאָדָם וּכְמוֹ שֶׁבֵּאַרְנוּ לְעֵיל, עָלוּל הָאָדָם לִפֹּל בְּרוּחוֹ וּבֶאֱמוּנָתוֹ, שֶׁכֵּן הִנֵּה הִתְפַּלֵּל וְעוֹד הִתְפַּלֵּל וְלֹא נַעֲנָה.<p dir="rtl">
<b>וּבְכֵן יֶשְׁנָהּ דֶּרֶךְ שֵׁנִית לְהַשִּׂיג יְשׁוּעָה, וְהִיא שֶׁבָּהּ תֹּאמַר הָאִשָּׁה:</b><p dir="rtl">
רִבּוֹנוֹ שֶׁל עוֹלָם, אָכֵן מִתְפַּלֶּלֶת אֲנִי עַל זִוּוּגִי, אָמְנָם מִי כָּמוֹךָ הַיּוֹדֵעַ נִסְתָּרוֹת, וּמַה בֶּאֱמֶת טוֹב לָאָדָם, וְלָכֵן אִם טוֹב בְּעֵינֶיךָ זָרֵז לִי הַזִּוּוּג, וְסַלֵּק כָּל הַמְקַטְרְגִים וְהַמַּשְׂטִינִים הַמְעַכְּבִים לִי אֶת יְשׁוּעָתִי, וְאוּלָם אִם רְצוֹנְךָ לְעַכְּבוֹ, תֵּן בִּי כֹּחַ לְהַאֲמִין בְּךָ כַּאֲשֶׁר תִּנְהַג עִמִּי, וְתֵן לִי אֱמוּנָה חֲזָקָה וְשִׂמְחָה בֶּאֱמוּנָתִי זוֹ, שֶׁאֲקַבֵּל בֶּאֱמוּנָה וּבְשִׂמְחָה אֶת הַנְהָגָתְךָ, שֶׁכֵּן מְבַטֶּלֶת אֲנִי רְצוֹנִי מִפְּנֵי רְצוֹנְךָ, וּמַשְׁלִיכָה אֲנִי עַצְמִי עָלֶיךָ בְּיָדְעִי שֶׁאֵין כָּמוֹךָ הַבּוֹחֵר לִי אֶת הַמַּצָּב הַטּוֹב בְּיוֹתֵר עֲבוּרִי.<p dir="rtl">
בְּנֻסָּח כָּזֶה שֶׁל תְּפִלָּה הִנָּךְ נִכְלֶלֶת בְּדַרְגַּת "הַבִּטָּחוֹן", וְאָז יֵשׁ סִכּוּי גָּדוֹל לַיְשׁוּעָה שֶׁתָּבוֹא לָךְ מִצַּד הַהַבְטָחָה שֶׁל: "הַבּוֹטֵחַ בַּה' חֶסֶד יְסוֹבְבֶנּוּ".<p dir="rtl">
אֶלָּא שֶׁצָּרִיךְ שֶׁתְּהֵא הַצְהָרָתֵךְ בְּבִטְחוֹנֵךְ בַּה' בֶּאֱמֶת, כְּלוֹמַר שֶׁבֶּאֱמֶת מִכָּל לִבֵּךְ תַּסְכִּימִי לְבַטֵּל רְצוֹנֵךְ מִפְּנֵי רְצוֹן ה', וְעוֹד תְּבַקְּשִׁי מֵה' שֶׁיִּתֵּן לָךְ כֹּחַ לְבַטֵּל רְצוֹנֵךְ, וּלְהַסְכִּים בַּאֲשֶׁר יַסְכִּים ה', וּכְשֶׁתַּסְכִּימִי עַל כָּךְ בֶּאֱמֶת, וּתְבַקְּשִׁי עַל כָּךְ כֹּחַ מֵה', יְשׁוּעָתֵךְ קְרוֹבָה מִצַּד הַבִּטָּחוֹן שֶׁגָּדוֹל הוּא מֵהַתְּפִלָּה.<p dir="rtl">
וּמוּבָא בָּרַמְחַ"ל שֶׁבְּעִדָּן "עִקְּבוֹת מְשִׁיחָא" הַרְבֵּה תְּפִלּוֹת אָמְנָם יִתְקַבְּלוּ, אוּלָם גַּם הַרְבֵּה לֹא יִתְקַבְּלוּ, וְהַדֶּרֶךְ הַיְחִידָה הִיא הַדֶּרֶךְ הַשְּׁנִיָּה שֶׁהִזְכַּרְנוּ לְהִשְׁתַּמֵּשׁ עִם הַבִּטָּחוֹן בַּה', וּלְהַסְכִּים בַּאֲשֶׁר יַסְכִּים ה', כָּךְ שֶׁגַּם אִם לֹא תֵּעָנֶה בַּקָּשָׁתֵךְ שְׂכַר הַבִּטָּחוֹן בְּיָדֵךְ.<p dir="rtl">
וּבְכָךְ תַּרְוִיחִי רֶוַח גָּדוֹל, רֵאשִׁית הִנָּךְ מְחַזֶּקֶת בְּעַצְמֵךְ אֶת הַבִּטָּחוֹן בַּה', וְשֵׁנִית, גַּם אִם יִתְעַכֵּב זִוּוּגֵךְ לֹא תִּתְאַכְזְבִי, וְלֹא תִּפְּלִי בְּרוּחֵךְ וּבֶאֱמוּנָתֵךְ, שֶׁכֵּן חִזַּקְתְּ בְּקִרְבֵּךְ אֶת הַיְדִיעָה שֶׁהִנָּךְ סוֹמֶכֶת עַל ה', וּמְבַטֶּלֶת רְצוֹנֵךְ לִרְצוֹנוֹ, וּמַסְכִּימָה בַּאֲשֶׁר יַסְכִּים.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ח נוסח תפלה לשידוך מהשל"ה הקדוש">ח. נֻוסַּח תְּפִלָּה לְשִׁידּוּךְ מֵהַשְּׁלָ"ה הַקָּדוֹשׁ</h3><p dir="rtl">
יְהִי רָצוֹן מִלְּפָנֶיךָ ה' אֱלֹקַי וֵאלֹקֵי אֲבוֹתַי, שֶׁתַּמְצִיא לִי בְּרַחֲמֶיךָ הָרַבִּים וּבַחֲסָדֶיךָ הַגְּדוֹלִים אֶת זִוּוּגִי הָרָאוּי לִי בִּזְמַנּוֹ לְכָל צָרְכִּי וְתַקָּנָתִי, זִוּוּג הָגוּן הָרָאוּי לְהוֹלִיד, מִזֶּרַע תַּלְמִידֵי חֲכָמִים וּמִזֶּרַע צַדִּיקִים וְאַנְשֵׁי אֱמֶת וְיִרְאֵי חֵטְא, כְּמוֹ שֶׁהִמְצֵאתָ זִוּוּג לָאָדָם הָרִאשׁוֹן, לְאַבְרָהָם וְיִצְחָק וְיַעֲקֹב וּמשֶׁה, כָּל אֶחָד וְאֶחָד זִוּוּג בְּעִתּוֹ וּבִזְמַנּוֹ.<p dir="rtl">
וְאוֹתָהּ אִשָּׁה שֶׁתַּמְצִיא לִי לְזִוּוּגִי, תְּהֵא אִשָּׁה טוֹבָה, אִשָּׁה נָאָה בְּמַעֲשֶׂיהָ וְנָאָה בְּמַרְאֶהָ, בַּעֲלַת מַעֲשִׂים טוֹבִים, בַּעֲלַת חֵן, אִשָּׁה מַשְׂכֶּלֶת וְיִרְאַת אֱלֹקִים, רוֹדֶפֶת צֶדֶק וְגוֹמֶלֶת חֶסֶד. לֹא יְהֵא בָּהּ שׁוּם שֶׁמֶץ פְּסוּל, מוּם וּפְגָם, וְלֹא תְּהֵא כַּעֲסָנִית וְרַגְזָנִית. רַק תְּהֵא בַּעֲלַת עֲנָוָה וּנְמִיכוּת רוּחַ, בְּרִיאָה וּבַעֲלַת כֹּחַ, וְאַל יְעַכֵּב אַכְזָרִיּוּת הַבְּרִיּוֹת וְשׂוֹנְאִים וּמַחְשְׁבוֹתֵיהֶם וְתַחְבּוּלוֹתֵיהֶם וּמוֹעֲצוֹתֵיהֶם לְעַכֵּב אֶת בַּת זוּגִי הַהוֹגֶנֶת לִי. וִיקֻיַּם בִּי מִקְרָא שֶׁכָּתוּב: "מָצָא אִשָּׁה מָצָא טוֹב", וְגַם מִקְרָא שֶׁכָּתוּב: "לֹא יָנוּחַ שֵׁבֶט הָרֶשַׁע עַל גּוֹרַל הַצַּדִּיקִים", וּמִקְרָא שֶׁכָּתוּב: "אֶשְׁתְּךָ כְּגֶפֶן פֹּרִיָּה בְיַרְכְּתֵי בֵּיתֶךָ, בָּנֶיךָ כִּשְׁתִלֵי זֵיתִים סָבִיב לְשֻׁלְחָנֶךָ". כִּי אַתָּה הוּא הַמּוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת. יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, ה' צוּרִי וְגֹאֲלִי. עַד כָּאן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, ט עצות טובות למצא זיווג מתאים">ט. עֵצוֹת טוֹבוֹת לִמְצֹא זִיוּוּג מַתְאִים</h3><p dir="rtl">
כָּל הַהַצָּעוֹת דִּלְהַלָּן, הִנָּם לְכָל מִינֵי יְשׁוּעוֹת הַנִּצְרָכוֹת, וּכְגוֹן לְבָנִים, לִרְפוּאָה, לְפַרְנָסָה, לָכֵן אַף שֶׁהַסִּגְנוֹן בָּעֵצוֹת לְהַלָּן בְּיַחַס לְשִׁדּוּךְ יֵשׁ לְהַקִּישׁ אֶת אוֹתָן עֵצוֹת לְיֶתֶר הַיְשׁוּעוֹת<p dir="rtl">
<b>1) שַׁבָּת</b><p dir="rtl">
אָמַר רַבִּי שִׁמְעוֹן בַּר יוֹחַאי, אָמְרָה שַׁבָּת לְכֻלָּם מָצָאתָ בֶּן זוּג, וְלִי לֹא מָצָאתָ.. אָמַר לָהּ הַקָּדוֹשׁ בָּרוּךְ הוּא יִשְׂרָאֵל יִהְיוּ בֶּן זוּגֵךְ.<p dir="rtl">
פֵּרוּשׁוֹ, אָמְרָה שַׁבָּת, שֶׁמַּהוּתָהּ מְנוּחַת הַנֶּפֶשׁ מִכָּל הַטְּרָדוֹת, תְּחוּשַׁת רְוָחָה, לְלֹא דְּאָגוֹת כְּלָל, וּכְאִלּוּ כָּל הַטְּרָדוֹת הוּסְרוּ, וּכְאִלּוּ כָּל הַבַּקָּשׁוֹת נַעֲנוּ, זוֹ מַהוּת הַשַּׁבָּת לָחוּשׁ שֶׁלֹּא חָסֵר כְּלוּם. וּבְכֵן אָמְרָה שַׁבָּת, מִי יְהֵא בֶּן זוּגִי לָחוּשׁ אֶת תְּחוּשׁוֹת אֵלּוּ בֶּאֱמֶת בְּיוֹם שַׁבָּת, שֶׁזּוֹ מַהוּתִי?<p dir="rtl">
אָמַר לָהּ הַקָּדוֹשׁ בָּרוּךְ הוּא יִשְׂרָאֵל יִהְיוּ בְּנֵי זוּגֵךְ, רַק עַם יִשְׂרָאֵל מְסֻגָּל לָחוּשׁ בְּיוֹם זֶה תְּחוּשָׁה זוֹ שֶׁל רְוָחָה, שַׁלְוָה, רֹגַע וּכְאִלּוּ אֵינוֹ חָסֵר כְּלוּם. שֶׁכֵּן רַק עַם יִשְׂרָאֵל זֶהוּ עַם שֶׁל אֱמוּנָה וּבִטָּחוֹן, וְרַק הֵמָּה מְסֻגָּלִים לָחוּשׁ תְּחוּשַׁת בִּטָּחוֹן בְּיוֹם שַׁבָּת.<p dir="rtl">
וּבְכֵן בַּת יְקָרָה יוֹדְעִים אָנוּ שֶׁיֶּשְׁנָהּ לְהַקָּדוֹשׁ בָּרוּךְ הוּא הַנְהָגָה שֶׁנִּקְרֵאת מִדָּה כְּנֶגֶד מִדָּה<p dir="rtl">
וְלָכֵן, אִם תָּחוּשִׁי בְּיוֹם שַׁבָּת שִׂמְחָה, וְתִשְׁתַּדְּלִי בְּיוֹם שַׁבָּת לְהָסִיר עֶצֶב וְיָגוֹן, דְּאָגָה וּמֶתַח, וְתִשְׁתַּדְּלִי לִהְיוֹת בְּשַׁבָּת בְּשִׂמְחָה כְּכָל הָאֶפְשָׁר, הֲרֵי שֶׁלָּקַחַתְּ אֶת הַשַּׁבָּת הַכְּלָלִי לְבֶן זוּגֵךְ, וּבִשְׂכַר זֶה תִּזְכִּי לְבֶן זוּגֵךְ הַפְּרָטִי שֶׁלָּךְ..<p dir="rtl">
וּמוּבָא בְּסֵפֶר "מָתוֹק מִדְּבַשׁ" <span class="booklinks" onclick="sendBookLink(this)" onmouseover="setBookLinkTitle(this)">(אות ו')</span>: "בְּאָזְנֵינוּ שָׁמַעְנוּ וּבְעֵינֵינוּ רָאִינוּ, אֲנָשִׁים שֶׁהָיוּ בְּצָרָה פְּרָטִית, וּבְהַגִּיעַ יוֹם הַשַּׁבָּת הִסִּיחוּ דַּעְתָּם מִמֶּנָּה, וּכְאִלּוּ נִפְתְּרָה צָרָתָם, וְשָׂמְחוּ וְרִנְּנוּ לַה' בְּיוֹם שַׁבָּת, זָכוּ בְּדֶרֶךְ נֵס שֶׁהוֹשִׁיעָם ה' מִצָּרָתָם".<p dir="rtl">
אִם כֵּן הִנֵּה סְגֻלָּה גְּדוֹלָה וְנִפְלָאָה לִישׁוּעָה בְּכָל הַתְּחוּמִים בְּאִם הָאָדָם מִשְׁתַּדֵּל בְּיוֹם שַׁבָּת לִשְׂמֹחַ, לְהָסִיר עֶצֶב יָגוֹן וּדְאָגָה מִצָּרָתוֹ, סְגֻלָּתוֹ הִיא שֶׁיִּוָּשַׁע בְּדֶרֶךְ נֵס. וַאֲנִי הַכּוֹתֵב יֵשׁ בְּאַמְתַּחְתִּי כַּמָּה וְכַמָּה "סִפּוּרֵי מוֹפֵת" מִסְּגֻלָּה זוֹ.<p dir="rtl">
וּבְיוֹתֵר כַּיָּדוּעַ שֶׁהַשַּׁבָּת "מְקוֹר הַבְּרָכָה" הַצִּנּוֹר הָרָאשִׁי שֶׁל הַבְּרָכָה תָּלוּי בַּשַּׁבָּת, וְלָכֵן אִם מִלְּבַד זֹאת שֶׁתִּשְׁמְרִי אֶת הַשַּׁבָּת כְּהִלְכָתָהּ, תִּהְיִי עוֹד שְׂמֵחָה בְּשַׁבָּת, וְתָחוּשִׁי רְגוּעָה וּשְׁלֵוָה, וּכְאִלּוּ וְהִנָּךְ בְּבֵית אָבִיךְ שֶׁבַּשָּׁמַיִם, בְּבֵית מַלְכּוֹ שֶׁל עוֹלָם, וְהַנִּמְצָא בְּבֵית הַמֶּלֶךְ חָסֵר הוּא מַשֶּׁהוּ? וְאִם כָּךְ תְּהֵא תְּחוּשָׁתֵךְ, סְגֻלָּה גְּדוֹלָה הִיא לָךְ לְמִלּוּי מִשְׁאָלוֹת לִבֵּךְ, וּבְיוֹתֵר לְעִנְיַן הַזִּוּוּג, וּכְמוֹ שֶׁבֵּאַרְנוּ הַטַּעַם.<p dir="rtl">
<b>2) כְּנִיעָה וַעֲנָוָה</b><p dir="rtl">
לְהִתְנַהֵג בְּמִדַּת הָעֲנָוָה וְהַכְּנִיעָה, וּלְהָסִיר כַּעַס וְגַאֲוָה מִכֹּל וָכֹל, שֶׁאֵין כְּמוֹהֶם לַעֲצֹר שֶׁפַע, וּמֵאִידָךְ אֵין כְּמוֹ הָעֲנָוָה וְהַכְּנִיעָה לְהָבִיא יְשׁוּעוֹת וְהַשְׁפָּעוֹת טוֹבוֹת, וְלָכֵן תִּקְרְאִי סְפָרִים הָעוֹסְקִים בַּמִּדּוֹת הַלָּלוּ.<p dir="rtl">
וּבִכְלַל זֶה לְהִתְפַּיֵּס עִם כָּל אֵלּוּ שֶׁיֵּשׁ לָךְ "הַקְפָּדָה" עִמָּהֶם, וְאֵין צָרִיךְ לוֹמַר שֶׁאִם אַתְּ גָּרַמְתְּ אֶת הַהַקְפָּדָה בְּהַנְהָגָה שֶׁלֹּא רְאוּיָה מִצִּדֵּךְ, שֶׁבְּוַדַּאי עָלַיִךְ מֻטָּל לְהִתְפַּיֵּס, אֶלָּא גַּם אִם הַהַקְפָּדָה מִצַּד הַשֵּׁנִי לֹא הָיָה בְּאַשְׁמָתֵךְ, עִם כָּל זֶה יֵשׁ לָךְ לְהִכָּנַע לִפְנִים מִשּׁוּרַת הַדִּין וּלְהָסִיר הַקְפָּדָה מֵעָלַיִךְ, וְלַעֲשׂוֹת מַעֲשֶׂה הַכּוֹפֶה אֶת טִבְעֵךְ וּלְהִתְפַּיֵּס עִם הַצַּד הַשֵּׁנִי, שֶׁכֵּן יִתָּכֵן וְאוּלַי גַּם יֵשׁ מַשֶּׁהוּ כָּאן גַּם מִצִּדֵּךְ, וְאֵיךְ שֶׁיִּהְיֶה לֹא טוֹב כַּאֲשֶׁר יֵשׁ עַל הָאָדָם הַקְפָּדָה, וְלָכֵן מִן הָרָאוּי לַהֲסִירָהּ.<p dir="rtl">
וְחָשׁוּב לְהַדְגִּישׁ שֶׁאֵין לְהִכָּנֵס לְלַחַץ מֵעִנְיָן זֶה שֶׁל הַהִתְפַּיְּסוּת, שֶׁכֵּן אִם בִּטַּלְתְּ שִׁדּוּךְ מִסִּבָּה שֶׁלֹּא מָצָא חֵן בְּעֵינַיִךְ, זוֹ בְּוַדַּאי זְכוּתֵךְ, אוֹ מִסִּבּוֹת צוֹדְקוֹת אֲחֵרוֹת, אוֹ מִלַּחַץ שֶׁל הַהוֹרִים שֶׁלֹּא הִסְכִּימוּ וְכַיּוֹצֵא, בְּוַדַּאי שֶׁאֵין לָחוּשׁ לִפְגִיעַת הַבָּחוּר כַּאֲשֶׁר סִיַּמְתְּ אִתּוֹ בְּכָבוֹד וּבְדֶרֶךְ אֶרֶץ, וְרַק כָּתַבְנוּ שֶׁטּוֹב וּכְדַאי לְהִתְפַּיֵּס בְּמִדָּה וְיֵשׁ חֲשָׁשׁ שֶׁהַבָּחוּר נִפְגַּע מְאֹד וְיָצָא בְּצַעַר מֵחֲמַת צִפִּיָּה שֶׁהָיְתָה לוֹ. וְגַם זֶה לֹא מִן הַדִּין רַק מִדַּת חֲסִידוּת.<p dir="rtl">
וּרְאִי עוֹד מַה שֶּׁכָּתַבְנוּ בְּזֶה בְּסִפְרֵנוּ "אֹהֳלֶיךָ יַעֲקֹב"<p dir="rtl">
סַכָּנָה לְבָחוּר לִפְגֹּעַ בִּמְשֻׁדַּכְתּוֹ אוֹ לְהֵפֶךְ. עָוֹן זֶה יָכוֹל לְהַוּוֹת מַחְסוֹם לִישׁוּעָה. בְּיָדֵינוּ הַרְבֵּה סִפּוּרִים אֲמִתִּיִּים מִבַּעֲלֵי הַמַּעֲשֶׂה, וְנָבִיא כַּמָּה מֵהֶם. בָּחוּר שֶׁעָמַד לִגְמֹר שִׁדּוּךְ וְרָצָה לַעֲזֹב מִסִּבּוֹת צְדָדִיּוֹת, בָּא לְהִתְיָעֵץ עִם מָרָן הַ"קְּהִלּוֹת יַעֲקֹב" זַצַ"ל. עָנָה לוֹ בְּזֶה הַלָּשׁוֹן: כְּשֶׁעוֹמְדִים לִגְמֹר שִׁדּוּךְ וּלְבַסּוֹף מְבַטְּלִים אוֹתוֹ, קָרוֹב הַדָּבָר לִשְׁפִיכוּת דָּמִים, וְעַל כֵּן, אִם הַדָּבָר מוֹצֵא חֵן בְּעֵינֶיךָ, אֶלָּא שֶׁיֵּשׁ לְךָ סִבָּה בִּלְתִּי מַסְפֶּקֶת לְבַטֵּל הַשִּׁדּוּךְ, דַּע לְךָ כִּי לֹא תַּרְוִיחַ שׁוּם דָּבָר, כִּי כַּאֲשֶׁר גּוֹרְמִים צַעַר וְעָגְמַת נֶפֶשׁ לַשֵּׁנִי, סוֹבְלִים צָרוֹת צְרוּרוֹת כָּל הַחַיִּים, רַחְמָנָא לִצְלַן, אֶלָּא אִם כֵּן שֶׁהַשִּׁדּוּךְ לֹא מוֹצֵא חֵן בְּעֵינֶיךָ, שֶׁאָז אַתָּה לֹא חַיָּב לִגְמֹר הַשִּׁדּוּךְ. וּמַעֲשֶׂה בְּאַבְרֵךְ שֶׁאִשְׁתּוֹ הָיְתָה מַפֶּלֶת בָּנִים, וּבָא לְמָרָן הַ"קְּהִלּוֹת יַעֲקֹב" לְהִתְיָעֵץ אִתּוֹ בְּעִנְיְנֵי רְפוּאָה לְאִשְׁתּוֹ, וְעָנָה לוֹ מָרָן, שֶׁהַבְּעָיָה אֶצְלָם הִיא לֹא מִדַּרְכֵי הָרְפוּאָה, אֶלָּא מִשּׁוּם שֶׁאִשְׁתּוֹ עָזְבָה שִׁדּוּךְ, וּלְכָךְ לֹא זָכְתָה עֲדַיִן לְהִפָּקֵד. וְיָעַץ לוֹ שֶׁיְּפַיְּסוּ אֶת הֶחָתָן הָרִאשׁוֹן בְּמָמוֹן הָגוּן כְּדֵי שֶׁיִּמְחֹל בִּמְחִילָה גְּמוּרָה, וְאָז יִזְכֶּה לְהִפָּקֵד בְּזֶרַע. וְכָךְ הָיָה, שֶׁשָּׁלְחוּ מִיָּד סְכוּם הָגוּן לְפַיְּסוֹ, וּמִיָּד נִפְקְדוּ בְּזֶרַע קֹדֶשׁ בְּשָׁעָה טוֹבָה וּמֻצְלַחַת.<p dir="rtl">
<b>3) תְּפִלָּה</b><p dir="rtl">
לְהִתְחַזֵּק בִּתְפִלָּה, וּתְפִלָּה צְרִיכָה חִזּוּק, וְאַף שֶׁרָאִית שֶׁלֹּא נַעֲנֵית, אַל תַּפְסִיקִי מִלְּהִתְפַּלֵּל, שֶׁכֵּן עַל פִּי רֹב כְּשֶׁמִּתְיָאֲשִׁים מֵהַתְּפִלָּה זֶהוּ סִימָן שֶׁקְּרוֹבָה יְשׁוּעַת הָאָדָם לָבוֹא וְהַיֵּצֶר מְיָאֲשׁוֹ מִלְּהִתְפַּלֵּל.<p dir="rtl">
וְהַתְּפִלָּה יְכוֹלָה שֶׁתְּהֵא בִּלְשׁוֹנֵךְ וּבִשְׂפָתֵךְ הַשְּׁגוּרָה בְּפִיךְ, דַּבְּרִי עִם ה' כְּבַת עִם אָבִיהָ, וְתוּכְלִי לְשַׁלֵּב אֶת נֻסַּח בַּקָּשָׁתֵךְ עִם מִזְמוֹרֵי תְּהִלִּים מְסֻיָּמִים שֶׁיֵּשׁ בָּהֶם דִּמְיוֹן לְבַקָּשָׁתֵךְ, וְתִצְעֲקִי לַה' בִּתְחִנָּה בְּנֻסַּח הַפְּסוּקִים שֶׁבַּתְּהִלִּים וְתַלְבִּישִׁי אֶת מַה שֶּׁבִּרְצוֹנֵךְ לְבַקֵּשׁ בְּנֻסַּח הַפְּסוּקִים.<p dir="rtl">
<b>4) צְדָקָה וְחֶסֶד</b><p dir="rtl">
גֹּדֶל כֹּחָהּ שֶׁל צְדָקָה וְחֶסֶד לְבַטֵּל דִּינִים וְקִטְרוּגִים, וְלָכֵן כַּמָּה שֶׁתּוּכְלִי לִתֵּן צְדָקָה, וְלַעֲסֹק בְּעִסְקֵי חֶסֶד שׁוֹנִים, יֵשׁ בְּכָךְ הַבְטָחָה גְּדוֹלָה לִישׁוּעָה.<p dir="rtl">
<b>5) לִשְׁבֹּר טֶבַע מְסֻיָּם</b><p dir="rtl">
עוֹד דֶּרֶךְ לִישׁוּעָה שֶׁיֵּשׁ בָּהּ סִכּוּי גָּדוֹל לִישׁוּעָה הוּא לִשְׁבֹּר טֶבַע מְסֻיָּם, וַאֲבָאֵר כַּוָּנָתִי.<p dir="rtl">
הִנֵּה הָאִמָּהוֹת הַקְּדוֹשׁוֹת עֲקָרוֹת הָיוּ, וּבְאֵיזוֹ עֵצָה הִשְׁתַּמְּשׁוּ כְּדֵי לִזְכּוֹת לְבֵן? שָׂרָה אִמֵּנוּ הִצִּיעָה לְאַבְרָהָם אֶת שִׁפְחָתָהּ הָגָר וְאָמְרָה "אוּלַי אִבָּנֶה מִמֶּנָּה" רָחֵל שֶׁהָיְתָה עֲקָרָה הִצִּיעָה אֶת בִּלְהָה שִׁפְחָתָהּ לְיַעֲקֹב, לֵאָה כְּשֶׁעָמְדָה מִלֶּדֶת הִצִּיעָה אֶת זִלְפָּה שִׁפְחָתָהּ, וְנוֹשְׁעוּ וְנִפְקְדוּ.<p dir="rtl">
וּבְכֵן יֵשׁ לְהָבִין מָה הַסּוֹד שֶׁבִּסְגֻלָּה זוֹ לִתֵּן הַגְּבִירָה אֶת שִׁפְחָתָהּ לְבַעֲלָהּ?<p dir="rtl">
הַתְּשׁוּבָה, יָדְעוּ הָאִמָּהוֹת הַסּוֹד שֶׁכְּתָבוֹ הָרַמְבַּ"ן בְּאִגַּרְתּוֹ:<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, "השפל עצמך וינשאך המקום"">"הַשְׁפֵּל עַצְמְךָ וִינַשְּׂאֲךָ הַמָּקוֹם"</h3><p dir="rtl">
אִם עוֹשִׂים מַעֲשֶׂה מַשְׁפִּיל, זוֹכִים לִ"נְשִׂיאָה" לְכָבוֹד וְלִישׁוּעָה, וְלָכֵן חָפְצוּ הָאִמָּהוֹת לַעֲשׂוֹת פְּעֻלָּה הַמַּשְׁפִּילָה אֶת תְּחוּשַׁת "הַגְּבִירוּת", מַעֲשֶׂה הַמֵּבִיא לִכְנִיעָה וַעֲנָוָה, הֵפֶךְ הַטִּבְעִיּוּת שֶׁבָּאָדָם וְיָדְעוּ שֶׁבְּכָךְ זוֹכִים לִישׁוּעָה. וְהֶאֱרַכְנוּ בְּזֶה בְּסִפְרֵנוּ "בַּיָּם דָּרֶךְ" לְבָאֵר שֶׁבְּדֶרֶךְ זוֹ הִשְׁתַּמֵּשׁ יַעֲקֹב אָבִינוּ כְּדֵי לְהַכְנִיעַ אֶת עֵשָׂו אָחִיו, בִּכְנִיעָתוֹ אֵלָיו בְּהִשְׁתַּחֲוָיָתוֹ לְפָנָיו שֶׁבַע פְּעָמִים, וְכֵן בְּדֶרֶךְ זוֹ הִשְׁתַּמְּשָׁה אֶסְתֵּר הַמַּלְכָּה כְּדֵי לְהַכְנִיעַ אֶת הָמָן בְּכָךְ שֶׁהִשְׁפִּילָה עַצְמָהּ וְהִכְנִיעָה טְבָעֶיהָ בְּהַזְמִינָהּ אֶת הָמָן וְהִגְדִּילַתּוּ עָלֶיהָ.<p dir="rtl">
לָכֵן חַפְּשִׂי בְּעַצְמֵךְ, עֲשִׂי חֶשְׁבּוֹן נֶפֶשׁ עִם עַצְמֵךְ, בַּמֶּה יֵשׁ לָךְ לִשְׁבֹּר טֶבַע שֶׁל אֵיזוֹ מִדָּה רָעָה אוֹ תַּאֲוָה רָעָה, וַאֲפִלּוּ לִזְמַן מְסֻיָּם, וַאֲפִלּוּ מִדֵּי פַּעַם, וּבְכָךְ תִּזְכִּי לְהַנְהָגַת ה' - מִדָּה כְּנֶגֶד מִדָּה - כְּשֵׁם שֶׁשָּׁבַרְתְּ אֶת טֶבַע שֶׁבָּךְ. כָּךְ יְשַׁבֵּר ה' אֶת מִדַּת הַדִּין, וְהָרַעְיוֹן הוּא שֶׁכֵּן בַּטֶּבַע גָּזַר ה' שֶׁמִּדַּת הַדִּין תִּתְבַּע אֶת שֶׁלָּהּ, כָּךְ שֶׁגַּם אִם מִצַּד מִדַּת הַדִּין נִמְנַע מִמֵּךְ הַיְשׁוּעָה, אֲזַי כַּאֲשֶׁר תִּשְׁבְּרִי טֶבַע מְסֻיָּם שֶׁבָּךְ, יְשַׁבֵּר ה' הַנְהָגַת הַדִּין מִמֵּךְ.<p dir="rtl">
וּכְבָר הָיָה מַעֲשֶׂה בְּאֶחָד מִתַּלְמִידַי שֶׁהָיָה חֲשׂוּךְ בָּנִים שָׁנִים רַבּוֹת, וְאָמַרְתִּי לוֹ, שֶׁיַּחְשֹׁב הוּא וְאִשְׁתּוֹ אֵיזֶה טֶבַע יֵשׁ לָהֶם שֶׁקָּשֶׁה לְשַׁבְּרוֹ, וּכְשֶׁיִּשְׁבְּרוּהוּ יִתָּכֵן וְיִוָּשְׁעוּ, זוּג זֶה אָכֵן חָזְרוּ בִּתְשׁוּבָה, וְקִיְּמוּ כָּל הַמִּצְווֹת, רַק דָּבָר אֶחָד הָיָה קָשֶׁה לְאִשְׁתּוֹ מְאֹד וְהוּא "כִּסּוּי רֹאשׁ", שֶׁכֵּן הָיְתָה עוֹבֶדֶת שָׁנִים רַבּוֹת בִּמְקוֹם עֲבוֹדָה שֶׁבּוֹ "אֲקָדֵמִיּוֹת" אֵלֵגַנְטִיּוֹת עַל רָמָה, וְלָבוֹא פִּתְאוֹם לִמְקוֹם עֲבוֹדָה זוֹ עִם כִּסּוּי רֹאשׁ הָיָה בִּשְׁבִילָהּ קָשֶׁה בְּיוֹתֵר וְכִמְעַט לְאַחַר יֵאוּשׁ. כְּשֶׁשָּׁמְעוּ דְּבָרַי, הֶחְלִיטָה לְקַבֵּל עָלֶיהָ וִיהִי מָה לְשַׁנּוֹת טִבְעָהּ, וְלִכְפּוֹת יִצְרָהּ בְּדָבָר קָשֶׁה זֶה, וְזָכְתָה לְהִפָּקֵד בְּבֵן וּבְבַת.<p dir="rtl">
וְעוֹד מַעֲשֶׂה הָיָה בְּאֶחָד שֶׁפָּגְעוּ בּוֹ, וְאַף הוֹצִיאוּ עָלָיו "פַּשְׁקֶוִילִים", וּבוּשָׁתוֹ הָיְתָה נוֹרָאָה, הִגִּיעַ לְהַגָּאוֹן הָרַב מָרְדְּכַי אֵלִיָּהוּ זַצַ"ל, וְאָמַר לוֹ הָרַב תִּשְׁתֹּק, וְאַל תָּשִׁיב לִמְחָרְפֶיךָ דָּבָר, וּבִזְכוּת שֶׁתִּכְפֶה אֶת רְצוֹן הַנְּקָמָה שֶׁבְּךָ תִּזְכֶּה לְבֵן זָכָר, וּכְשֶׁשְּׁאָלָהוּ זֶה מָה הַקֶּשֶׁר בֵּין שְׁתִיקָתוֹ לְבֵן זָכָר. הֵשִׁיב לוֹ הָרַב: נִרְמַז זֶה בִּתְהִלִּים: "שֶׁבְּשִׁפְלֵנוּ - זָכַר לָנוּ" <span class="booklinks" onclick="sendBookLink(this)" onmouseover="setBookLinkTitle(this)">(תהלים קלו, כג)</span> - הַמַּשְׁפִּיל עַצְמוֹ - זוֹכֶה לְבֵן זָכָר, וְכָךְ הֲוָה, וְנוֹלְדוּ לוֹ לֹא בֵּן אֶחָד אֶלָּא כַּמָּה בָּנִים זֶה אַחַר זֶה.<p dir="rtl">
וְעוֹד מַעֲשֶׂה שֶׁסִּפְּרָה אוֹתוֹ בַּעֲלַת הַמַּעֲשֶׂה עַצְמָהּ, בּוֹגֶרֶת סֵמִינָר, שֶׁסִּיְּמָה לִמּוּדֶיהָ בְּהוֹרָאָה וְהָיְתָה בְּמַצָּב לְלֹא לִמּוּדִים וּלְלֹא עֲבוֹדָה, וְכַמּוּבָן שֶׁחִכְּתָה לִישׁוּעָתָהּ בְּכִלְיוֹן עֵינַיִם, לְזִוּוּג, לַעֲבוֹדָה וְהַכֹּל הִתְעַכֵּב.<p dir="rtl">
יוֹם אֶחָד קָרְאוּ לָהּ לְרַאֲיוֹן עֲבוֹדָה לְהוֹרָאָה בְּאַחַד הַבָּתֵּי סֵפֶר, שָׂמְחָה מְאֹד, אוּלָם נִזְכְּרָה שֶׁיֵּשׁ לָהּ חֲבֵרָה נְשׂוּאָה לְאַבְרֵךְ הַחַיָּה בְּדֹחַק, וְחָשְׁבָה הֲלֹא עֲבוֹדָה זוֹ נִצְרֶכֶת יוֹתֵר לַחֲבֶרְתִּי הַנְּשׂוּאָה מֵאֲשֶׁר לִי וּמֵאִידָךְ הָיָה קָשֶׁה לָהּ לְוַתֵּר עַל מִקְצוֹעַ זֶה אַחַר שֶׁהִנָּהּ לְלֹא עֲבוֹדָה זֶה זְמַן רַב.<p dir="rtl">
הֶחְלִיטָה לֵילֵךְ לָרֵאָיוֹן, וּלְהַצִּיעַ לַמְרַאֲיֶנֶת גַּם אֶת חֲבֶרְתָּהּ וּמַה שֶּׁיִּרְצֶה ה' כָּךְ יִהְיֶה.<p dir="rtl">
בְּתֹם הָרֵאָיוֹן, שֶׁעָבַר בְּהַצְלָחָה, וְקִבְּלָה רֹשֶׁם שֶׁאָכֵן יֵשׁ סִכּוּי גָּדוֹל שֶׁתִּתְקַבֵּל לָעֲבוֹדָה, אָמְרָה לַמְרַאֲיֶנֶת, יֵשׁ לִי לְהַצִּיעַ לָךְ הַצָּעָה נוֹסֶפֶת אֶת חֲבֶרְתִּי שֶׁהִיא כְּמוֹ כֵן מֻכְשֶׁרֶת וּרְאוּיָה..<p dir="rtl">
כַּמּוּבָן שֶׁהַדָּבָר נִשְׁמַע לַמְרַאֲיֶנֶת - מְנַהֶלֶת בֵּית סֵפֶר - מוּזָר בְּיוֹתֵר, שֶׁכֵּן הֲיִתָּכֵן, בָּאָה מְבַקֶּשֶׁת רֵאָיוֹן לַעֲבוֹדָה עֲבוּר עַצְמָהּ וּמַצִּיעָה אֶת חֲבֶרְתָּהּ?!<p dir="rtl">
אוּלָם מִתֹּקֶף תַּפְקִידָהּ שֶׁל הַמְנַהֶלֶת לִבְדֹּק כַּמָּה אֶפְשָׁרֻיּוֹת, אָכֵן קָרְאָה גַּם לַחֲבֶרְתָּהּ הַנְּשׂוּאָה, וּמִשּׁוּם מָה הֶחְלִיטָה לְקַבֵּל אֶת הַנְּשׂוּאָה לָעֲבוֹדָה.<p dir="rtl">
בְּאוֹתוֹ יוֹם מְקַבֶּלֶת הָרַוָּקָה טֶלֶפוֹן מֵחֲבֶרְתָּהּ הַנְּשׂוּאָה: מַגִּיעַ לִי מַזָּל טוֹב.. קִבְּלוּ אוֹתִי לְהוֹרָאָה בְּבֵית סֵפֶר פְּלוֹנִי.. זוֹ הָרַוָּקָה בַּאֲצִילוּת נַפְשָׁהּ לֹא אָמְרָה לַנְּשׂוּאָה שֶׁזֶּה "פְּרִי בִּשּׁוּלָהּ" שֶׁהִפְנְתָה אֶת הַמְנַהֶלֶת אֵלֶיהָ, וְאִחֲלָה לָהּ מַזָּל טוֹב מִכָּל לִבָּהּ..<p dir="rtl">
לְאַחַר תְּקוּפָה הֻצַּע לְרַוָּקָה זוֹ הַצָּעַת שִׁדּוּךְ מְצֻיֶּנֶת, בָּחוּר יָקָר, שַׁקְדָן, יְרֵא שָׁמַיִם, בַּעַל מִדּוֹת טוֹבוֹת, הַשִּׁדּוּךְ הִתְקַדֵּם וְהִגִּיעַ הַ"וּוֹרְט".<p dir="rtl">
בַּוּוֹרְט קָמָה אֵם הֶחָתָן וּבִקְּשָׁה לְדַבֵּר בִּפְנֵי הַמִּשְׁפָּחָה, וְכֹה אָמְרָה. בְּשִׁדּוּךְ זֶה אֲנִי אֵם הֶחָתָן הָיִיתִי "הַשַּׁדְכָנִית".. וְאִם תִּשְׁאֲלוּ הֵיאַךְ מַכִּירָה אֲנִי אֶת הַכַּלָּה. וְאָז סִפְּרָה אֶת הִתְפַּעֲלוּתָהּ וַאֲצִילוּת נַפְשָׁהּ שֶׁל הַכַּלָּה שֶׁהִצִּיעָה אֶת חֲבֶרְתָּהּ לְהוֹרָאָה בּוֹ בַּזְּמַן שֶׁהִיא זוֹ שֶׁנִּצְרְכָה לְזֶה, וְעַל כֵּן - סִיְּמָה הַמְנַהֶלֶת - הֶחְלַטְתִּי שֶׁאֵין יוֹתֵר טוֹב לִבְנִי הַיָּקָר מִכַּלָּה זוֹ.!<p dir="rtl">
וּמַה נִּהְיָה לְבַסּוֹף? לְאַחַר הַחֲתֻנָּה קִבְּלָה הַמְנַהֶלֶת אֶת כַּלָּתָהּ וּמִנְּתָה אוֹתָהּ לִהְיוֹת "סְגָנִית מְנַהֶלֶת"..<p dir="rtl">
הִנֵּה הִרְוִיחָה זוֹ בְּשִׁבּוּר טִבְעָהּ, גַּם זִוּוּג וְגַם עֲבוֹדָה..!<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, י זכתה לבן עבור החלטה להתעכב">י. זָכְתָה לְבֵן עֲבוּר הַחְלָטָה לְהִתְעַכֵּב</h3><p dir="rtl">
סִפּוּר אֲמִתִּי שֶׁאֵרַע לְעוֹבֶדֶת מֶשֶׁק בַּיִת (בְּבֵיתוֹ שֶׁל הגאב"ד אַשְׁדּוֹד רַבִּי פִּנְחָס שְׁרַייבֶּר זַצַ"ל) שֶׁהָיְתָה חֲשׂוּכַת בָּנִים כַּמָּה שָׁנִים, וּבִזְמַנּוֹ לֹא הָיָה מָצוּי הַטִּפּוּל בְּנוֹשֵׂא זֶה בְּהַצְלָחָה כְּמוֹ הַיּוֹם, רוֹפֵא אֶחָד הָיָה מְפֻרְסָם בְּהַצְלָחָתוֹ בְּנוֹשֵׂא זֶה וּלְשֵׁם כָּךְ הָיָה צֹרֶךְ לְהַמְתִּין אֶצְלוֹ בַּתּוֹר 3 חֳדָשִׁים. חֲשׂוּכַת בָּנִים זוֹ הִזְמִינָה תּוֹר לְ - 3 חֳדָשִׁים, אֵצֶל אוֹתוֹ רוֹפֵא. יוֹם אֶחָד קָמָה הִיא בַּבֹּקֶר לַעֲבוֹדָתָהּ, מַבִּיטָה בְּלוּחַ הַשָּׁנָה שֶׁלְּפָנֶיהָ, וּמֻפְתַּעַת הִיא לִרְאוֹת שֶׁהִנֵּה הַיּוֹם.. הַיּוֹם הִגִּיעַ הַתּוֹר שֶׁלָּהּ אֵצֶל אוֹתוֹ רוֹפֵא, הַמּוֹעֵד שֶׁכָּל כָּךְ צִפְּתָה לוֹ לְהִוָּשַׁע כְּבָר מִצָּרָתָהּ, בְּעוֹד כַּחֲצִי שָׁעָה מַגִּיעַ תּוֹרָהּ לְהִכָּנֵס לְאוֹתוֹ רוֹפֵא הַיָּדוּעַ בְּהַצְלָחָתוֹ. אוּלָם לְאַחַר הִתְבּוֹנְנוּת נוֹסֶפֶת שָׁקְלָה בְּדַעְתָּהּ שִׁקּוּל נוֹסָף, אֵיךְ אֵלֵךְ הַיּוֹם לָרוֹפֵא, הֲלֹא בַּעַל הַבַּיִת הִנּוֹ אַבְרֵךְ כּוֹלֵל (שֶׁכֵּן הַגָּאוֹן רַבִּי פִּנְחָס הָיָה אָז אַבְרֵךְ כּוֹלֵל) וּבַעֲלַת הַבַּיִת הִנָּהּ מוֹרָה בְּבֵית סֵפֶר, וּבְכֵן אִם אוֹדִיעַ לָהֶם עַתָּה בְּפֶתַע שֶׁאֵעָדֵר הַיּוֹם (אַף שֶׁבְּשִׂמְחָה וּבְלֵב שָׁלֵם הָיוּ נוֹתְנִים לָהּ הָרַב וְהָרַבָּנִית לֵילֵךְ לָרוֹפֵא בְּאוֹתוֹ יוֹם שֶׁכֵּן חָפְצוּ הֵם מְאֹד לִרְאוֹת בִּישׁוּעָתָה אֶלָּא שֶׁהִיא מִצַּד עַצְמָהּ עָשְׂתָה חֶשְׁבּוֹן זֶה) הֲרֵי הָרַבָּנִית בְּוַדַּאי תֵּלֵךְ לְבֵית סֵפֶר לְלַמֵּד לַתַּלְמִידוֹת שֶׁכֵּן לֹא תַּסְפִּיק לִמְצֹא מְמַלֵּאת מָקוֹם, וְאִלּוּ בַּעֲלָהּ יִצְטָרֵךְ לְהִשָּׁאֵר בַּבַּיִת לִשְׁמֹר עַל הַיְלָדִים וְעַל יְדֵי כָּךְ יִתְבַּטֵּל מִתּוֹרָתוֹ.. וּמֵאִידָךְ חָשְׁבָה, הֵיאַךְ אֲבַטֵּל הַתּוֹר הַיּוֹם, וַהֲלֹא בְּכָךְ אֶתְעַכֵּב עוֹד ג' חֳדָשִׁים לְפָחוֹת עַד הַתּוֹר הַבָּא, וְכָךְ עָלוּ בְּלִבָּהּ מַחְשָׁבוֹת לְכָאן וּלְכָאן, אוּלָם תּוֹךְ דַּקּוֹת סְפוּרוֹת שֶׁל שִׁקּוּל הַדַּעַת הֶחְלִיטָה, לֹא אֲבַטֵּל אֶת הָרַב מִתּוֹרָה וּמִיָּד הוֹדִיעָה עַל בִּטּוּל הַתּוֹר וְהָלְכָה לַעֲבוֹדָתָהּ – מֶשֶׁק בַּיִת כָּרָגִיל.<p dir="rtl">
וּמַה קָּרָה מִסִּפּוּר זֶה?<p dir="rtl">
אוֹתָהּ עוֹבֶדֶת יִרְאַת ה' זוֹ זָכְתָה וְנִפְקְדָה בְּאוֹתוֹ חֹדֶשׁ.. לְלֹא שׁוּם טִפּוּלִים כַּמּוּבָן, נוֹלַד לָהּ בֵּן, שֶׁהַיּוֹם הִנּוֹ תַּלְמִיד חָכָם חָשׁוּב בָּעִיר בְּנֵי בְּרַק, וּמִלְּבַד בֵּן זֶה לֹא נוֹלְדוּ לָהּ עוֹד יְלָדִים, וְאַף שֶׁעָשְׂתָה לְאַחַר מִכֵּן כַּמָּה וְכַמָּה טִפּוּלִים לֹא זָכְתָה לְעוֹד בֵּן מִלְּבַד אוֹתוֹ בֵּן שֶׁנּוֹלַד לְלֹא שׁוּם טִפּוּלִים.<p dir="rtl">
זֶהוּ שָׂכָר שֶׁל עַכָּבָה עֲבוּר ה' לְשֵׁם וְלִכְבוֹד הַתּוֹרָה.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יא לאשה המחפשת את בן זוגה">יא. לְאִשָּׁה הַמְחַפֶּשֶׂת אֶת בֶּן זוּגָהּ</h3><p dir="rtl">
לְאִשָּׁה הַמְחַפֶּשֶׂת אֶת בֶּן זוּגָהּ, יֵשׁ לָהּ לְהַקְפִּיד שֶׁיִּהְיֶה בַּעַל עִם מִדּוֹת טוֹבוֹת, וְלֹא דַּי שֶׁתִּשְׁמַע שֶׁהִנּוֹ עוֹסֵק בַּתּוֹרָה וְלַמְדָן, כִּי אֵין זֶה אוֹמֵר שֶׁמִּדּוֹתָיו טוֹבוֹת.<p dir="rtl">
וְכָךְ מְסַפֵּר הָרַב שׁוּלְזִינְגֶר שְׁלִיטָ"א (בספרו פניני רבינו ה"קהילות יעקב" חלק א עמוד יד), שֶׁפַּעַם הָלַךְ אֶל רַבֵּנוּ זַצַ"ל וְדִבֵּר עִמּוֹ בְּלִמּוּד. אַחַר כָּךְ אָמַר לוֹ רַבֵּנוּ כְּמַמְתִּיק סוֹד: הִנֵּה נֶכְדָּה שֶׁלִּי הִגִּיעַ לְפִרְקָהּ וְהִנְנִי מְבַקֵּשׁ שִׁדּוּךְ בַּעֲבוּרָהּ. הָיִיתִי שָׂמֵחַ מְאֹד לְדַבֵּר עִם מָרָן בְּנוֹשֵׂא זֶה, וּמִיָּד שָׁאַלְתִּי אֵיזֶה מַעֲלוֹת צָרִיךְ לִהְיוֹת לַבָּחוּר הַמְבֻקָּשׁ?.. וְהֵשִׁיב רַבֵּנוּ: אֵינֵינוּ צְרִיכִים הַרְבֵּה מַעֲלוֹת וְעִנְיָנִים - רַק שְׁלֹשָׁה דְּבָרִים בִּלְבַד: הַתְמָדָה, שֵׂכֶל הַיָּשָׁר וּמִדּוֹת טוֹבוֹת. וְשָׁאַלְתִּי: אִם מַתְמִיד וְשַׁקְדָן גָּדוֹל בַּתּוֹרָה, הֲלֹא כְּבָר מִמֵּילָא יֵשׁ לוֹ מִדּוֹת טוֹבוֹת..? וְהֵשִׁיב רַבֵּנוּ זַצַ"ל: אַסְבִּיר לָכֶם מַה זֶּה מַתְמִיד; הוּא כְּבָר יוֹשֵׁב שֵׁשׁ שָׁנִים בְּהַתְמָדָה רַבָּה לְיַד "הַסְּטֶנְדֶּר" וְהַגְּמָרָא וְלוֹמֵד בִּשְׁקִידָה, וְהִנֵּה, עִם "הַסְּטֶנְדֶּר" וְהַגְּמָרָא יֵשׁ לוֹ שְׁלוֹם בַּיִת מֻפְלָג - הֵם לֹא דּוֹרְשִׁים מִמֶּנּוּ כְּלוּם, עוֹד אַף פַּעַם לֹא קָרָה שֶׁ"הַסְּטֶנְדֶּר" יְבַקֵּשׁ מִמֶּנּוּ עֶזְרָה בְּאֵיזֶה עִנְיָן. לֹא לִשְׁפֹּךְ אֶת הַזֶּבֶל וְלֹא לִקְנוֹת בַּמַּכֹּלֶת וְלֹא לָגֶשֶׁת לְסַדֵּר אֵיזֶה עִנְיָנִים. אַף פַּעַם לֹא קָרָה שֶׁ"סְּטֶנְדֶּר" הֶרְאָה לוֹ פָּנִים זוֹעֲפוֹת. אַף פַּעַם לֹא קָרָה שֶׁלַּ"סְּטֶנְדֶּר" לֹא הָיָה מַצַּב רוּחַ וְצִפָּה מִמֶּנּוּ שֶׁיְּדַבֵּר עַל לִבּוֹ דְּבָרִים טוֹבִים וְנִחוּמִים וִיעוֹדֵד אוֹתוֹ בְּמִלֵּי מְתִיקֵי וּבְסִימֵי, וְאַף פַּעַם לֹא קָרָה שֶׁהַסְּטֶנְדֶּר חָלָה וְהָיָה צָרִיךְ לְטַפֵּל בּוֹ, וְהִנֵּה פִּתְאוֹם הוּא צָרִיךְ לְהַתְחִיל לָגוּר עִם בֶּן אָדָם שֵׁנִי - אִשָּׁה, שֶׁכָּל הַנַּ"ל יָכוֹל לִקְרוֹת שָׁם, וְלָזֶה מֻכְרָח שֶׁיִהְיֶה בַּעַל מִדּוֹת טוֹבוֹת, כִּי הַשְּׁקִידָה הַמֻּפְלֶגֶת לֹא הִרְגִילָה אוֹתוֹ לְכָל הַנַּ"ל.<p dir="rtl">
וְשָׁאַלְתִּי: וּמַה זֶּה שֶׁהַתּוֹרָה מְעַדֶּנֶת אֶת הַלּוֹמֵד?.. וְהֵשִׁיב רַבֵּנוּ: בְּוַדַּאי! יֵשׁ כָּאֵלּוּ שֶׁאִלּוּ לֹא לָמְדוּ תּוֹרָה הָיוּ, רַחְמָנָא לִצְלַן, בְּגֶדֶר חַיּוֹת טוֹרְפוֹת, רוֹצְחִים, וְעַל יְדֵי הַלִּמּוּד בִּשְׁקִידָה - פָּלַט לוֹ מִכָּל זֶה, אֲבָל עֲדַיִן אֵינוֹ מֻכְרָח שֶׁהוּא בַּעַל מִדּוֹת טוֹבוֹת, אֶלָּא מִי שֶׁעוֹבֵד עַל זֶה בְּלִמּוּד הַמּוּסָר הַרְבֵּה וּבִבְדִיקַת מַצָּבוֹ הָרוּחָנִי תָּמִיד וּבִשְׁבִירַת מִדּוֹתָיו וְתַאֲווֹתָיו וּרְצוֹנוֹתָיו, אָז נִהְיֶה לְבַעַל מִדּוֹת.. אַשְׁרֵי אֹזֶן שָׁמְעָה כָּל זֹאת מְפֹרָשׁ יוֹצֵא מִפִּי רַבֵּנוּ זַצַ"ל בְּשָׂפָה בְּרוּרָה וּנְעִימָה. עַד כָּאן.<p dir="rtl">
וְאַחֲרֵי כִּכְלוֹת הַכֹּל, אִשָּׁה שֶׁהִתְפַּלְּלָה וּבָכְתָה רַבּוֹת לִזְכּוֹת לְבַעַל בֶּן תּוֹרָה וְתַלְמִיד חָכָם, וְלֹא זָכְתָה אֶלָּא לְבַעַל יְרֵא שָׁמַיִם קוֹבֵעַ עִתִּים לַתּוֹרָה - אַל תִּצְטַעֵר, וְתֵדַע שֶׁתְּפִלּוֹתֶיהָ לֹא הָלְכוּ לְאִבּוּד, וְאִם לֹא נִתְקַיְּמוּ הַתְּפִלּוֹת בְּבַעְלָהּ - יִתְקַיְּמוּ בְּבָנֶיהָ שֶׁיִּהְיוּ תַּלְמִידֵי חֲכָמִים גְּדוֹלִים וְצַדִּיקִים.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יב סיכום ועוד כמה פרטים למחפשים את זיווגם בקיצור נמרץ">יב. סִיכּוּם וְעוֹד כַּמָּה פְּרָטִים לַמְחַפְּשִׂים אֶת זִיוּוּגָם בְּקִיצּוּר נִמְרָץ</h3><p dir="rtl">
עַל אַף הַ'נֶּעְלָם הַגָּדוֹל' בְּנִסָּיוֹן לִמְצֹא בֶּן זוּג מַתְאִים וְהַהַפְתָּעוֹת הַמִּתְגַּלּוֹת לְאַחַר הַנִּשּׂוּאִין, חוֹבָה לִקְרַאת הֲקָמַת בַּיִת בְּיִשְׂרָאֵל לַעֲשׂוֹת כָּל מַאֲמָץ כְּדֵי לְוַדֵּא שֶׁהַמִּשְׁתַּדְּכִים יִהְיוּ בַּעֲלֵי מְרַב הַנְּתוּנִים הַתּוֹאֲמִים כְּכָל הָאֶפְשָׁר, מִשּׁוּם שֶׁגַּם הַתְאָמָה חִיצוֹנִית מִינִימָלִית שֶׁל רֶקַע דּוֹמֶה עֲשׂוּיָה לַעֲזֹר לְאַחַר מִכֵּן לְהִתְגַּבֵּר עַל קְשָׁיִים גְּדוֹלִים וַאֲמִתִּיִּים. הַנְחָיָה זוֹ מוּבֵאת בְּדִבְרֵי הַסְּפוֹרְנוֹ <span class="booklinks" onclick="sendBookLink(this)" onmouseover="setBookLinkTitle(this)">(בראשית ב, כד)</span>:<p dir="rtl">
"..רָאוּי שֶׁיִּשְׁתַּדֵּל הָאָדָם לִשָּׂא אִשָּׁה הוֹגֶנֶת לוֹ וּרְאוּיָה לִדָּבֵק בּוֹ.. כִּי לֹא יִהְיֶה דִּבּוּק אֲמִתִּי בְּבִלְתִּי דּוֹמִים, אֲבָל יִהְיֶה בְּדוֹמִים לְבַד, כִּי אָז יְכַוְּנוּ לְדַעַת אַחַת..". חוֹבָה זוֹ נִלְמֶדֶת בְּמַסֶּכֶת קִדּוּשִׁין <span class="booklinks" onclick="sendBookLink(this)" onmouseover="setBookLinkTitle(this)">(מא, א)</span> מִמִּצְוַת "וְאָהַבְתָּ לְרֵעֲךָ כָּמוֹךָ". עַל פִּי מִצְוָה זוֹ מְצַיֶּנֶת הַגְּמָרָא שֶׁיֵּשׁ לִבְדֹּק אֶת בֶּן הַזּוּג עוֹד לִפְנֵי הַנִּשּׂוּאִין, כְּדֵי שֶׁאַחֲרֵי כֵן לֹא יִתְגַּלּוּ פְּגָמִים שֶׁיִּגְרְמוּ לִדְחִיָּה רִגְשִׁית וּלְאִי קִיּוּם מִצְוַת "וְאָהַבְתָּ".<p dir="rtl">
לְפִיכָךְ יֵשׁ לְהִשְׁתַּדֵּל, שֶׁהַמֻּצָּעִים לַשִּׁדּוּךְ יִשְׁתַּיְּכוּ לְאוֹתָהּ עֵדָה, וְאַף לְאוֹתוֹ חוּג וּקְהִלָּה. כְּמוֹ כֵן, שֶׁהַהוֹרִים שֶׁל שְׁנֵיהֶם יִהְיוּ מְסֻגָּלִים לִמְצֹא שָׂפָה מְשֻׁתֶּפֶת, וְכֵן שֶׁבְּנֵי הַזּוּג לָמְדוּ בְּמוֹסְדוֹת חִנּוּךְ הַמְחַנְּכִים לְדֵעוֹת זֵהוֹת וְלִשְׁאִיפוֹת חַיִּים דּוֹמוֹת. כְּמוֹ כֵן שֶׁרָמַת הַשְׂכָּלָתָם אֵינָהּ שׁוֹנָה בְּאֹפֶן קִיצוֹנִי. כָּל אֵלֶּה - כַּמּוּבָן בְּנוֹסָף לְבֵרוּר מְדֻקְדָּק עַל כָּל אֶחָד מֵהֶם עַל הִתְנַהֲגוּתוֹ בֵּינוֹ לְבֵין עַצְמוֹ וּבֵינוֹ לְבֵין חֲבֵרָיו:<p dir="rtl">
A כֵּיצַד הוּא מֵגִיב בִּתְנָאֵי לַחַץ, הַאִם הוּא בַּעַל אִישִׁיּוּת רְגוּעָה אוֹ מְתוּחָה?<p dir="rtl">
A הַאִם הוּא בַּעַל רְגִישׁוּת גְּבוֹהָה לְהִתְיַחֲסוּתָם שֶׁל הַסּוֹבְבִים אוֹתוֹ, אוֹ הַאִם הוּא נֶעֱלָב מִכָּל דָּבָר פָּעוֹט?<p dir="rtl">
A הַאִם הוּא בַּעַל רְאִיָּה חִיּוּבִית לַנַּעֲשֶׂה סְבִיבוֹ, אוֹ שֶׁהוּא רוֹאֶה רַק שְׁחוֹרוֹת?<p dir="rtl">
A הַאִם אֵין הֶבְדֵּלִים מַשְׁמָעוּתִיִּים בְּרָמַת הַפִּקְחוּת שֶׁלָּהֶם?<p dir="rtl">
וּמוּבָא בַּסֵּפֶר "רַבּוֹת בָּנוֹת":<p dir="rtl">
A הַדָּבָר הֶחָשׁוּב בְּיוֹתֵר הוּא - אִם לַמְשֻׁדָּךְ יֵשׁ רַב אֲמִתִּי שֶׁמַּכִּיר אוֹתוֹ אִישִׁית.<p dir="rtl">
A אִם יֵשׁ לוֹ מִסְגֶּרֶת מְסֻדֶּרֶת, יְשִׁיבָה אוֹ שִׁעוּרֵי עֶרֶב קְבוּעִים בְּנוֹסָף לָעֲבוֹדָה בַּבֹּקֶר, כְּשֶׁאֵינוֹ לוֹמֵד כָּל הַיּוֹם.<p dir="rtl">
A אִם הַמְשֻׁדָּךְ מִתְפַּלֵּל בְּצִבּוּר וּמַקְפִּיד עַל שָׁלֹשׁ תְּפִלּוֹת, שֶׁזֶּה מַרְאֶה עַל יִרְאַת שָׁמַיִם.<p dir="rtl">
A אִם הוּא בַּעַל מַחֲלֹקֶת, צָרִיךְ לְהִתְרַחֵק מִמֶּנּוּ כְּמוֹ מֵאֵשׁ.<p dir="rtl">
A צָרִיךְ לִבְדֹּק אֶת הַהַשְׁקָפָה שֶׁלּוֹ אִם הִיא עַל פִּי הַתּוֹרָה הַקְּדוֹשָׁה וְעַל פִּי גְּדוֹלֵי הַדּוֹר.<p dir="rtl">
A אִם יֵשׁ שָׂפָה מְשֻׁתֶּפֶת וְיֵשׁ רָצוֹן לַהֲבָנָה, יֵשׁ סִכּוּי לְשִׁדּוּךְ מֻצְלָח.<p dir="rtl">
A לָשִׂים דָּגֵשׁ עַל מִדּוֹתָיו יוֹתֵר מִמַּרְאֵהוּ הַחִיצוֹנִי.<p dir="rtl">
A לָשִׂים לֵב אִם הוּא מַקְפִּיד לְכַבֵּד אֶת הוֹרָיו וְאֶת בְּנֵי מִשְׁפַּחְתּוֹ.<p dir="rtl">
A שֶׁלֹּא לְהִפָּגֵשׁ לְמַטְּרַת שִׁדּוּכִין בְּ"לוֹבִּי" שֶׁל בֵּית מָלוֹן.<p dir="rtl">
A לְהִפָּגֵשׁ רַק בְּבַיִת שֶׁיֵּשׁ שָׁם אֲנָשִׁים.<p dir="rtl">
A לֹא לְדַבֵּר עַל הֶעָבָר אִם נָהֲגוּ שֶׁלֹּא כַּשּׁוּרָה לִפְנֵי שֶׁחָזְרוּ בִּתְשׁוּבָה.<p dir="rtl">
A שֶׁלֹּא לָבוֹא עֲיֵפִים אוֹ עֲצוּבִים, כִּי הַדָּבָר מוֹרִיד מֵהַחֵן שֶׁל בְּנֵי הַזּוּג.<p dir="rtl">
A שֶׁלֹּא לָבוֹא לַשִּׁדּוּךְ מֻזְנָחִים בַּלְּבוּשׁ וְלֹא מְסֻדָּרִים.<p dir="rtl">
A שֶׁלֹּא לְהִפָּגֵשׁ יוֹתֵר מִדַּי, וּבְעִקָּר לִפְנֵי הַחֲתֻנָּה, שֶׁיֵּצֶר הָרָע מְרַקֵּד.<p dir="rtl">
A שֶׁלֹּא לִדְחוֹת בְּפַעַם רִאשׁוֹנָה אֶת הַמְשֻׁדָּךְ אוֹ הַמְשֻׁדֶּכֶת בִּגְלָל סִבָּה חִיצוֹנִית.<p dir="rtl">
A שֶׁלֹּא לְסַפֵּר עַל שִׁדּוּכִים קוֹדְמִים וְלֹא לְהַשְׁווֹת בֵּינֵיהֶם. <span class="booklinks" onclick="sendBookLink(this)" onmouseover="setBookLinkTitle(this)">(רבות בנות)</span><p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יג דעת תורה האם אפשר להקדים להשיא את הצעיר לפני אחיו המבוגר">יג. דַּעַת תּוֹרָה הַאִם אֶפְשָׁר לְהַקְדִּים לְהַשִּׂיא אֶת הַצָּעִיר לִפְנֵי אָחִיו הַמְבֻוגָּר</h3><p dir="rtl">
מַעֲשֶׂה שֶׁהָיָה בְּאִשָּׁה אַחַת שֶׁעִכְּבָה אֶת בְּנָהּ הַקָּטָן לְהִשְׁתַּדֵּךְ לִפְנֵי בְּנָהּ הַגָּדוֹל, וְנוֹדַע הַדָּבָר לְמָרָן "הַחֲזוֹן אִישׁ", וְשָׁלַח לְהוֹדִיעַ לָאֵם שֶׁאֵין לְעַכֵּב, וּמֻתָּר לְשַׁדֵּךְ אֶת הַקָּטָן לִפְנֵי הַגָּדוֹל. מָרָנָא "הַחֲזוֹן אִישׁ" שָׁלַח אִגֶּרֶת בָּעִנְיָן <span class="booklinks" onclick="sendBookLink(this)" onmouseover="setBookLinkTitle(this)">(קובץ אגרות ח"א אגרת קס"ו)</span> וְזֶה לְשׁוֹנוֹ:. .וּתְשׁוּבָתָהּ שֶׁאֵינָהּ מַסְכֶּמֶת לִתֵּן הַצָּעִיר לִפְנֵי הַבְּכוֹר, וְאוּלַי יֵשׁ לְהַסְבִּיר לָהּ שֶׁאֵין זֶה נָכוֹן. גַּם מָרָן הַ"קְּהִלּוֹת יַעֲקֹב" זַצַ"ל אָמַר, שֶׁמַּה שֶּׁכָּתוּב בַּשַּׁ"ךְ <span class="booklinks" onclick="sendBookLink(this)" onmouseover="setBookLinkTitle(this)">(יורה דעה סימן רמ"ד סקי"ג)</span> שֶׁאֵין לְהַשִּׂיא אָח קָטָן לִפְנֵי הַגָּדוֹל אֶלָּא יַקְדִּימוּ אֶת הַגָּדוֹל, הַכַּוָּנָה - דְּחִיוּב הַקִּדְמָה מֻטָּל עַל הָאָב, אֲבָל לֹא עַל הָאָח הַצָּעִיר, דְּעָלָיו אֵין כָּל אִסּוּר וּקְפִידָה. אֶלָּא מֻתָּר לוֹ לְהִנָּשֵּׂא קֹדֶם, אִם אָחִיו הַגָּדוֹל אֵינוֹ מַצְלִיחַ לִמְצֹא שִׁדּוּךְ וְהַצָּעִיר מִתְבַּגֵּר <span class="booklinks" onclick="sendBookLink(this)" onmouseover="setBookLinkTitle(this)">(ארחות רבינו ח"א עמוד רע"א)</span>.<p dir="rtl">
וּבְשׁוּ"ת אִגְּרוֹת משֶׁה <span class="booklinks" onclick="sendBookLink(this)" onmouseover="setBookLinkTitle(this)">(ח"ב סימן א')</span> נִשְׁאָל בְּאָח צָעִיר שֶׁנִּזְדַּמֵּן לוֹ שִׁדּוּךְ הָגוּן, וַאֲבִי הַכַּלָּה רוֹצֶה דַּוְקָא שֶׁיִּשָּׂאֶנָּה תֵּכֶף וְלֹא יַמְתִּין עַד שֶׁיִּזְדַּמֵּן לְאָחִיו שִׁדּוּךְ וְיִשָּׂא תְּחִלָּה, וְהוּא מִשּׁוּם שֶׁרוֹצֶה שֶׁיִּשָּׂא קֹדֶם שֶׁיִּמְלְאוּ לוֹ עֶשְׂרִים שָׁנָה, וְהִנֵּה הָאָח הַגָּדוֹל מִצְטַעֵר מִזֶּה, הַאִם רַשַּׁאי הַצָּעִיר לִשָּׂא תְּחִלָּה, וְאִם הָאָב רַשַּׁאי לַעֲזֹר לַצָּעִיר כְּדֶרֶךְ הָאָב לִבְנוֹ. וְהֵשִׁיב: דְּהִנֵּה פָּשׁוּט, לַעֲנִיּוּת דַּעְתִּי, שֶׁאַף לְכַתְּחִלָּה יָכוֹל אָח צָעִיר לִשָּׂא אִשָּׁה, אַף שֶׁאָחִיו הַגָּדוֹל לֹא נִזְדַּמֵּן לוֹ עֲדַיִן אִשָּׁה לִשָּׂאֶנָּה, כִּי הוּא מְחֻיָּב לִשָּׂא אִשָּׁה, וְאֵיךְ שַׁיָּךְ שֶׁלֹּא יְקַיֵּם חִיּוּבוֹ בִּשְׁבִיל שֶׁאָחִיו הַגָּדוֹל לֹא מְקַיֵּם? וְאַף שֶׁמַּה שֶּׁאֵינוֹ מְקַיֵּם הוּא מִצַּד הָאֹנֶס שֶׁלֹּא נִזְדַּמְּנָה הַהוֹגֶנֶת לוֹ, מִכָּל מָקוֹם לֹא שַׁיָּךְ שֶׁלָּכֵן יִתְבַּטֵּל גַּם הַצָּעִיר מִמִּצְוָתוֹ אֵיזֶה זְמַן בִּלְתִּי יָדוּעַ. וְכָל שֶׁכֵּן שֶׁהָאִשָּׁה שֶׁנִּזְדַּמְּנָה לְהַצָּעִיר אֵינוֹ רוֹצֶה אֲבִי הָאִשָּׁה לְחַכּוֹת, מִשּׁוּם שֶׁרוֹצֶה שֶׁהַחֲתֻנָּה תִּהְיֶה קֹדֶם שֶׁמָּלְאוּ לוֹ עֶשְׂרִים שָׁנָה, וְאִם לֹא יִתְבַּטֵּל הָעִנְיָן מִשּׁוּם שֶׁאֵינוֹ רוֹצֶה בְּחָתָן שֶׁיִּהְיֶה יוֹתֵר מִבֶּן עֶשְׁרִים שָׁנָה, וְהוּא שִׁדּוּךְ הָגוּן, שֶׁוַּדַּאי אֵין לְהַפְסִיד עִנְיָן חָשׁוּב בִּשְׁבִיל זֶה.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יד האם להימנע מלהנשא לבני נדה">יד. הַאִם לְהִימָּנַע מִלְּהִנָּשֵׂא לִבְנֵי נִדָּה</h3><p dir="rtl">
מָרָן הַגָּאוֹן רַבִּי אֱלִיעֶזֶר מְנַחֵם שַׁ"ךְ זצוק"ל כּוֹתֵב, וְזֶה לְשׁוֹנוֹ: מַה שֶּׁשָּׁאַל מִפְּנֵי הַחֲשָׁשׁ אוּלַי הוּא מִבְּנֵי נִדָּה, לְדַעְתִּי לְהַעֲלוֹת חֲשָׁשׁוֹת בְּוַדַּאי לֹא צְרִיכִים, אִם הַבָּחוּר אוֹ הַמְדֻבֶּרֶת עַצְמָם הֵם טוֹבִים. וְרַק אִם יָדוּעַ בְּבֵרוּר - כָּל אֶחָד יַעֲשֶׂה לְפִי הַמַּצָּב. וְהַיְנוּ, שֶׁאִם הַבָּחוּר הוּא מְצֻיָּן גָּדוֹל, זְכוּת הַתּוֹרָה יִפְעַל שֶׁהַכֹּל יִהְיֶה טוֹב וְגַם צֶאֱצָאָיו יִהְיוּ טוֹבִים. עַד כָּאן.<p dir="rtl">
וְיֵשׁ לְהוֹסִיף, שֶׁכַּיּוֹם חוֹזִים אָנוּ בְּמוֹ עֵינֵינוּ בַּעֲלֵי וּבַעֲלוֹת תְּשׁוּבָה יִרְאֵי שָׁמַיִם הַשּׁוֹמְרִים תּוֹרָה וּמִצְווֹת בִּמְסִירוּת נֶפֶשׁ, וּמְדַקְדְּקִים בְּקַלָּה כְּבַחֲמוּרָה, וְזוֹכִים לְבָנִים וּבָנוֹת כְּשֵׁרִים וְצַדִּיקִים, וּכְלָל גָּדוֹל - אֵין הַתּוֹרָה עוֹבֶרֶת בִּירֻשָּׁה, וְגָדוֹל מַמְזֵר תַּלְמִיד חָכָם מִכֹּהֵן גָּדוֹל עַם הָאָרֶץ.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, טו בדיקת שמות הזוג להתאמה">טו. בְּדִיקַת שְׁמוֹת הַזּוּג לְהַתְאָמָה</h3><p dir="rtl">
נִצְטַוִּינוּ: "תָּמִים תִּהְיֶה אִם ה' אֱלֹקֶיךָ" - הַלֵּךְ עִמּוֹ בִּתְמִימוּת וְאַל תַּחְקֹר אַחַר הָעֲתִידוֹת, וְאָז תִּהְיֶה עִמּוֹ לְחֶלְקוֹ (רש"י).<p dir="rtl">
לְצַעֲרֵנוּ, הַיּוֹם צָצוּ וּפָרְחוּ הַרְבֵּה "מְגַלֵּי עֲתִידוֹת" לְמִינֵיהֶם, וּבִכְלָלָם הַמַּחְלִיטִים עַל עַצְמָם כִּי בְּקִיאִים הֵם בְּהַתְאָמַת שֵׁמוֹת, וּבְכָךְ פּוֹסְקִים וְדָנִים דִּינֵי קִדּוּשִׁין וְגֵרוּשִׁין כִּגְדוֹלֵי הַדַּיָּנִים הַיּוֹשְׁבִים עַל מִדִּין.<p dir="rtl">
וּבְכֵן, אֵין אִתָּנוּ יוֹדְעִים וּמְבִינִים בִּדְבָרִים כָּאֵלּוּ כְּלָל, וְלֹא שָׁמַעְנוּ מֵאֲבוֹתֵינוּ שֶׁהָיוּ מְזַהִים שִׁדּוּכִים לְפִי הַתְאָמַת שֵׁמוֹת, וְכִי זוֹ דַּעַת תּוֹרָה?! אֵין זֶה כִּי אִם עוֹד דֶּרֶךְ מִדַּרְכֵי הַשָּׂטָן לְהַפְרִיעַ וּלְקַלְקֵל אֶת הַדָּבָר הַקָּדוֹשׁ בְּיוֹתֵר - "נִשּׂוּאִין", לִמְנֹעַ זוּגוֹת מִנִּשּׂוּאִין, לְהַפְרִיד זוּגוֹת וּלְהַרְבּוֹת מַחֲלוֹקוֹת בְּיִשְׂרָאֵל. לָכֵן כָּל יְרֵא שָׁמַיִם יִמָּנַע מְאֹד מִ"נְּבִיאִים" אֵלּוּ, וְיֵלֵךְ בִּתְמִימוּת עִם ה' וְיִבְדֹּק בַּסִּימָנִים שֶׁנָּתְנוּ לָנוּ חֲזַ"ל, כְּגוֹן: יִבְדֹּק בְּאַחֶיהָ, יִבְדֹּק בַּיִּרְאַת שָׁמַיִם שֶׁלָּהּ וּבְמִדּוֹתֶיהָ, כֶּאֱלִיעֶזֶר עֶבֶד אַבְרָהָם שֶׁבָּדַק אֶת רִבְקָה בְּמִדַּת הַחֶסֶד שֶׁבָּהּ, וְלֹא מָצִינוּ שֶׁבְּדָקָהּ בְּהַתְאָמַת שֵׁמוֹת, וּמַה לָּנוּ לְחַדֵּשׁ דְּבָרִים שֶׁהֵם לֹא לְרוּחַ הַתּוֹרָה וְסוֹתְרִים הֵמָּה אֶת יְסוֹדוֹת הַתּוֹרָה, וּמִי בִּקֵּשׁ מֵאִתָּנוּ "תּוֹרָה חֲדָשָׁה" כָּזוֹ שֶׁפְּסוּלָה כַּ"בְּרִית הַחֲדָשָׁה"?!<p dir="rtl">
וּרְאֵה מַעֲשֶׂה מְזַעֲזֵעַ - וּבוֹ דַּעַת תּוֹרָה בָּעִנְיָן הַזֶּה - שֶׁסִּפֵּר הָרַב הִלֵּל שְׁלִיטָ"א, רֹאשׁ יְשִׁיבַת "אַהֲבַת שָׁלוֹם".<p dir="rtl">
חָתָן אֶחָד קָבַע יוֹם נִשּׂוּאָיו עִם בַּת גִּילוֹ, וְהַכֹּל הָיָה מוּכָן לְיוֹם שִׂמְחַת כְּלוּלוֹתָם, אָמְנָם נֶאֱמַר לוֹ עַל יְדֵי אַחַד הַקְּרוֹבִים, שֶׁעָלָיו לִבְדֹּק אֶת שְׁמוֹתֵיהֶם "כַּנָּהוּג", וּבְרֹב תְּמִימוּתוֹ פָּנָה מִיָּד לְאַחַד הַמְקֻבָּלִים בִּירוּשָׁלַיִם, אֲשֶׁר עִמּוֹ "נְהוֹרָא שַׁרְיָא" וּבָדִיק בִּשְׁמָא. הַלָּז בָּדַק וּמָצָא שֶׁאֵין הַתְאָמָה, וּ"פָסַק" עַל אֲתַר לְבַטֵּל הַשִּׁדּוּךְ, כִּי לֹא יַעֲלֶה זִוּוּגָם יָפֶה. הֶחָתָן דְּנָן, חָשְׁכוּ הָאוֹרוֹת בַּעֲדוֹ, וְכִמְעַט יָצָא מִדַּעְתּוֹ עַל רֹעַ מַזָּלוֹ - שֶׁנֶּהְפָּךְ יוֹם שִׂמְחַת לִבּוֹ לְיוֹם חֻרְבַּן בֵּיתוֹ. וּבָא לְפָנַי וְשָׁאַל בַּעֲצָתִי. הֵשַׁבְתִּי לוֹ מִיָּד שֶׁאֵין מַה לָּחוּשׁ, וְתָמִים תִּהְיֶה עִם ה' אֱלֹקֶיךָ כְּתִיב, אֵין לָנוּ עֵסֶק בַּנִּסְתָּרוֹת וְשׁוֹמֵר פְּתָאִים ה', לָכֵן שְׁמָר תָּם וּרְאֵה יָשָׁר. אָמְנָם - הוֹסַפְתִּי וְאָמַרְתִּי - לִבִּי נוֹקְפִי שֶׁתִּסְמֹךְ עָלַי וְעַל דִּכְוָתִי, לָכֵן תַּעֲלֶה אֶל הַמָּקוֹם שֶׁמִּשָּׁם יוֹצֵאת הוֹרָאָה לְיִשְׂרָאֵל כְּמֵהָאוּרִים וְתֻמִּים בִּשְׁעָתוֹ - אֶל הָרַב הַגָּדוֹל הַסְּטַיְיפֶּלֶר זַצַ"ל, וְכַאֲשֶׁר יוֹרוּךָ מֵהַמָּקוֹם הַהוּא כֵּן תַּעֲשֶׂה, אֲפִלּוּ אִם אוֹמֵר לְךָ עַל יָמִין שֶׁהוּא שְׂמֹאל, וְכֵן עָשָׂה. וְנִתְלַוָּה עִמּוֹ תַּלְמִיד חָכָם אֶחָד מִידִידַי, וְנִכְנְסוּ אֶל הַקֹּדֶשׁ פְּנִימָה, כְּשֶׁבִּידֵיהֶם דַּף אֶחָד אֲשֶׁר עָלָיו כָּתְבוּ כָּל הַמַּעֲשֶׂה.<p dir="rtl">
וְהִנֵּה, אַךְ הִתְחִיל הַגָּאוֹן הַנַּ"ל לִקְרֹא הַכְּתָב, וּמִיָּד הִתְחִיל שׁוֹאֵג כַּאֲרִי מֵרֹב כַּעֲסוֹ וְצַעֲרוֹ עַל עִוּוּת הָאֱמֶת, וְהִתְבַּטֵּא בִּלְשׁוֹנוֹת קָשִׁים כְּלַפֵּי נוֹתֵן הָעֵצָה הַנַּ"ל, בְּאָמְרוֹ: וּמָה רוֹצֶה - שֶׁלֹּא יִתְחַתְּנוּ?! וְכֹל שֶׁהִמְשִׁיךְ לִקְרֹא, גָּבַר כַּעֲסוֹ וְשַׁאֲגוֹ, עַד שֶׁנִּכְנְסוּ מִבְּנֵי בֵּיתוֹ הַחַדְרָה פְּנִימָה, וְהוֹכִיחוּ לְהַשּׁוֹאֲלִים עַל שֶׁהִטְרִיחוּהוּ וּבִקְשׁוּם לָצֵאת הַחוּצָה.<p dir="rtl">
הָרַב מִבִּפְנִים הִמְשִׁיךְ לִקְרֹא הַכְּתָב - וְהֵם מִבַּחוּץ הִקְשִׁיבוּ מִבַּעַד לַחַלּוֹן, עַד שֶׁעָבַר קָרוֹב לְעֶשְׂרִים דַּקּוֹת שֶׁסִּיֵּם הַכְּתָב וְהִתְחִיל לְהֵרָגַע. שׁוּב נִקְרְאוּ הַשּׁוֹאֲלִים פְּנִימָה, וּפָנָה הָרַב הַקָּדוֹשׁ הַסְּטֵייפֶּלֶר זַצַ"ל אֶל הֶחָתָן וּבֵרְכוֹ, וְהִבְטִיחוֹ שֶׁיַּצְלִיחַ בְּזִוּוּגוֹ, וְהִרְגִּיעַ רוּחוֹ וְסִלֵּק כָּל סְפֵקוֹתָיו, בְּאָמְרוֹ שֶׁדְּבָרִים אֵלּוּ שְׁטֻיּוֹת וַהֲבָלִים וְלֹא מֵה' הוּא זֶה לִהְיוֹת שׁוֹאֲלִים וְדוֹרְשִׁים, אֶלָּא הַכֹּל בְּהַשְׁגָּחַת הַבּוֹרֵא יִתְבָּרַךְ וּמִמֶּנּוּ אִשָּׁה לְאִישׁ, וְאֵין לָנוּ לְהִשָּׁעֵן אֶלָּא עַל אָבִינוּ שֶׁבַּשָּׁמַיִם וְתָמִים תִּהְיֶה עִם ה' אֱלֹקֶיךָ. וְיָדוּעַ לִי, שֶׁאָכֵן זָכוּ הַזּוּג הַנִּזְכַּר לְהָקִים בַּיִת נֶאֱמָן בְּיִשְׂרָאֵל עַל הַתּוֹרָה וְעַל הָעֲבוֹדָה. עַד כָּאן הָיָה הַמַּעֲשֶׂה.<p dir="rtl">
וַאֲפִלּוּ גּוֹרַל הַגְּרָ"א - הַמְקֻבָּל כַּאֲמִתִּי - לְאַחַר שֶׁהֻחְלַט הַשִּׁדּוּךְ, עָנָה הַסְּטַיְפְּלֶר וְאָמַר: בְּאֹפֶן שֶׁהֻחְלַט לַעֲשׂוֹת הַשִּׁדּוּךְ "אֵין הַגּוֹרָל מֵשִׁיב נְכוֹחָה".<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, טז הנהגת יום החפה">טז. הַנְהָגַת יוֹם הַחֻפָּה</h3><p dir="rtl">
חָתָן בְּיוֹם חֻפָּתוֹ מוֹחֲלִין לוֹ עַל כָּל עֲוֹנוֹתָיו - כָּךְ קָבְעוּ חֲזַ"ל, וּמִסְּתָמָא, הַיְנוּ כְּשֶׁעוֹשֶׂה תְּשׁוּבָה עַל כָּל עֲבָרוֹ וּמְקַבֵּל בַּחֲרָטָה גְּמוּרָה וּבְקַבָּלָה עַל הֶעָתִיד שֶׁלֹּא לָשׁוּב לְכִסְלָה עוֹד, אֲזַי זָכָה בִּמְחִילַת כָּל עֲוֹנוֹתָיו.<p dir="rtl">
אוּלָם הַיֵּצֶר הָרָע אֵינוֹ מוּכָן לִתֵּן צַ'אנְס שֶׁכָּזֶה לַחֲתָנִים הַמִּתְחַתְּנִים מִדֵּי יוֹם. וְכִי אַחַר שֶׁהִצְלִיחַ לְהַכְשִׁילָם בְּמֶשֶׁךְ כָּל יְמֵי בַּחֲרוּתָם, יִתֵּן שֶׁיָּשׁוּבוּ בִּתְשׁוּבָה שְׁלֵמָה בְּיוֹם חֻפָּתָם וַחֲסַל?! וְלָכֵן, לְדַאֲבוֹנֵנוּ, אוֹי לָעֵינַיִם שֶׁכָּךְ רוֹאוֹת שֶׁיּוֹם הַחֻפָּה נִתָּן כֻּלּוֹ לִרְשׁוּת הַשָּׂטָן, וּבְיוֹם זֶה שְׁקוּעִים הֶחָתָן וְהַכַּלָּה בִּשְׁטֻיּוֹת וַהֲבָלִים, תִּסְרוֹקוֹת בְּמֶשֶׁךְ שָׁעוֹת עַל גַּבֵּי שָׁעוֹת, תְּמוּנוֹת, טִיּוּלִים בְּגַנֵּי הָעִיר, וּכְשִׁכּוֹרִים וְלֹא מִיַּיִן בָּאִים לְלֵיל הַחֻפָּה בְּשִׁכְחַת הַתַּכְלִית וְרֹאשָׁם בַּל עִמָּם בְּכַוָּנַת שֶׁבַע הַבְּרָכוֹת. וּבִמְקוֹם שֶׁיִּתְּנוּ מַחֲשַׁבְתָּם וְכַוָּנָתָם תַּחַת הַחֻפָּה לְכַוָּנַת הַבְּרָכוֹת, כָּל רֹאשָׁם בִּתְמוּנוֹת וּבַמִּשְׁפָּחָה הַסּוֹבֶבֶת, וּלְאַחַר מִכֵּן בְּקַלּוּת נִסְחָפִים לִשְׂחוֹק וְקַלּוּת רֹאשׁ בְּמֶשֶׁךְ חֻפָּתָם, וְעָבַר יוֹם הַחֻפָּה לְלֹא תְּשׁוּבָה וּלְלֹא חֲרָטָה, וְהֶחֱמִיצוּ בָּזֶה אֶת הַהִזְדַּמְּנוּת שֶׁל מְחִילַת עֲוֹנוֹת בְּיוֹם זֶה.<p dir="rtl">
הֲרֵי קְצָת נִרְאֶה מֶה הָיוּ עוֹשִׂים בְּדוֹרוֹת עָבָרוּ אִמּוֹתֵינוּ וַאֲבוֹתֵינוּ הַקְּדוֹשִׁים בְּיוֹם חֻפַּת בְּנֵיהֶם וּבְנוֹתָם. כָּךְ סִפְּרוּ לָנוּ אֲבוֹתֵינוּ מִימֵי קֶדֶם.<p dir="rtl">
לַיְלָה קֹדֶם הַחֻפָּה הָיוּ מַשְׁכִּימִים הוֹרֵי הֶחָתָן וְהַכַּלָּה, וְכֵן הֶחָתָן וְהַכַּלָּה עַצְמָם, וּמִתְחַנְּנִים עַל נַפְשָׁם לִמְחִילַת עֲוֹנוֹתֵיהֶם, וּמַתְחִילִים הַתַּעֲנִית מֵעֲלוֹת הַשַּׁחַר, וְהוֹרֵי הֶחָתָן וְהַכַּלָּה כָּל אוֹתוֹ הַיּוֹם עוֹשִׂים מִצְווֹת לָרֹב, נוֹתְנִים הַרְבֵּה צְדָקָה, מִתְפַּלְּלִים וּבוֹכִים וְשׁוֹטְחִים בַּקָּשָׁתָם לְבוֹרֵא עוֹלָם בְּקִנְיָן שֶׁיַּשְׁלִים זֶה הַבִּנְיָן לְטוֹבָה בְּבָנִים וּבְנֵי בָּנִים עוֹסְקִים בַּתּוֹרָה וּבַמִּצְווֹת, "מְטַיְּלִים" אֵצֶל גְּדוֹלֵי הַדּוֹר לְהִתְבָּרֵךְ מִפִּיהֶם, וְהוֹלְכִים מֵרַב לְרַב וּמִצַּדִּיק לְצַדִּיק, וְעוֹשִׂים בְּיוֹם זֶה חֶשְׁבּוֹן נֶפֶשׁ הַאִם פָּגְעוּ בְּמִישֶׁהוּ, וּמִתְפַּיְּסִים עִם כָּל מִי שֶׁיֵּשׁ לָהֶם אֵיזוֹשֶׁהִי מְרִיבָה, וְסוֹגְרִים כָּל הַחֶשְׁבּוֹנוֹת שֶׁבֵּין אָדָם לַחֲבֵרוֹ, וּבִדְחִילוּ וּרְחִימוּ מַגִּיעִים לַחֻפָּה בִּדְמָעוֹת בְּעֵינֵיהֶם וּבִשְׂפָתַיִם הַנָּעוֹת בִּתְפִלָּה לְלֹא הֶרֶף, וְעוֹד וָעוֹד הַרְבֵּה דְּבָרִים כַּיּוֹצֵא בְּאֵלּוּ.<p dir="rtl">
וְכַמָּה חָכְמוּ וְהִשְׂכִּילוּ אֲבוֹתֵינוּ וְאִמּוֹתֵינוּ לְהַשְׁקִיעַ הַשְׁקָעָה מוּעֶטֶת שֶׁכָּזוֹ עַל מְנָת לְהַבְטִיחַ לְעַצְמָם נַחַת לְדוֹרוֹת, לְעֻמַּת הַטִּפְּשִׁים שֶׁנִּטַּפְּשׁוּ לְהַעֲבִיר יוֹם גּוֹרָלִי זֶה בִּשְׁטֻיּוֹת וּלְהַפְסִיד בְּשֶׁל כָּךְ הַבְטָחַת נַחַת לְדוֹרוֹת, וְעַל כֵּן הִזְהִירוּנוּ חֲכָמֵינוּ: הֱוֵי מְחַשֵּׁב הֶפְסֵד מִצְוָה כְּנֶגֶד שְׂכָרָהּ וּשְׂכַר עֲבֵרָה כְּנֶגֶד הֶפְסֵדָהּ.<p dir="rtl">
לָכֵן בְּיוֹם זֶה יַעֲשׂוּ הֶחָתָן וְהַכַּלָּה וְהוֹרֵיהֶם כְּכָל הָאֶפְשָׁר מִמַּה שֶּׁהִזְכַּרְנוּ לְמַעְלָה, וּבִפְרָט יְבַקְשׁוּ מְחִילָה מִכָּל מִי שֶׁצָּרִיךְ לְפַיְּסוֹ, וְיִזָּהֲרוּ לְהִתְבּוֹנֵן שֶׁמָּא לֹא הִזְמִינוּ מִי שֶׁעָלוּל לְהִפָּגַע, וְיִתְנַצְּלוּ וְיַזְמִינוּהוּ מִיָּד.<p dir="rtl">
וּבְלֵיל הַחֻפָּה יִרְאוּ הֶחָתָן וְהַכַּלָּה וְהוֹרֵיהֶם לְהִתְיַחֵס לְכָל מִשְׁתַּתְּפֵי הַחֲתֻנָּה וּלְהִתְאַמֵּץ לָתֵת יַחַס הוֹגֵן לְכָל מִי וָמִי לְפִי כְּבוֹדוֹ וּמַעֲלָתוֹ, כְּדֵי שֶׁלֹּא יִפְגְּעוּ בְּלַיְלָה זֶה בְּמִישֶׁהוּ, חַס וְחָלִילָה, וְכַסִּפּוּר שֶׁסִּפְּרָה הַגְּמָרָא עַל בִּתּוֹ שֶׁל רַבִּי עֲקִיבָא שֶׁנִּגְזַר עָלֶיהָ לָמוּת בְּיוֹם חֻפָּתָהּ, וּבִגְלַל שֶׁנָּתְנָה אֶת מְנַת מַאֲכָלָהּ בְּלַיְלָה זֶה לְעָנִי נִצְּלָה מִמָּוֶת. וּבְעֶזְרַת ה', אִם יַעֲשׂוּ בַּיּוֹם הַזֶּה רְצוֹן ה' כִּרְצוֹנוֹ - יַעֲשֶׂה ה' רְצוֹן אֲחֵרִים כִּרְצוֹנָם לִחְיוֹת חַיִּים מְאֻשָּׁרִים וְטוֹבִים כָּל יְמֵיהֶם.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יז להקפיד על תשלום השדכן">יז. לְהַקְפִּיד עַל תַּשְׁלוּם הַשַּׁדְּכָן</h3><p dir="rtl">
מָרָן הַ"חֲזוֹן אִישׁ" זַצַ"ל אָמַר לְגִיסוֹ הַ"קְּהִלּוֹת יַעֲקֹב", שֶׁהַיּוֹתֵר מָצוּי בְּעִנְיְנֵי גְּזֵלָה הוּא בְּשִׁדּוּכִים. דְּהִנֵּה הַשַּׁדְּכָן יֵשׁ לוֹ מַמָּשׁ דִּין פּוֹעֵל, שֶׁעוֹשֶׂה פְּעֻלּוֹת נִכְבָּדוֹת בִּשְׁבִיל הַצְּדָדִים וּשְׁלִיחוּתַיְהוּ קָא עָבִיד, וּמְכַתֵּת רַגְלָיו מֵהָכָא לְהָתָם, וְגַם בִּזְיוֹנוֹת סוֹבֵל, וְאַחֲרֵי שֶׁנִּגְמָר הָעִנְיָן לְטוֹב וְהַצְּדָדִים מְאֹד מְרֻצִּים שֶׁזָּכוּ לַשִּׁדּוּךְ - הִנֵּה לְפֶתַע נִשְׁכָּח אֵצֶל הַצְּדָדִים כָּל הַצַּעַר וְעָגְמַת הַנֶּפֶשׁ שֶׁהָיָה לָהֶם עַד שֶׁזָּכוּ לַשִּׁדּוּךְ וְכָל מַה שֶּׁעָשָׂה וְהֵיטִיב עֲבוּרָם הַשַּׁדְּכָן, וּמַה שֶּׁמַּגִּיעַ לוֹ - עַל פִּי דִּין תַּשְׁלוּם כְּדִין פּוֹעֵל וּכְמִנְהַג הַמָּקוֹם.<p dir="rtl">
וְכָל מַה שֶּׁנּוֹתְנִים לְהַשַּׁדְּכָן, סְבוּרִים הֵם הַצְּדָדִים שֶׁהוּא יוֹתֵר מֵהַמַּגִּיעַ לוֹ, וּכְאִלּוּ נוֹטֵל מָמוֹנָם בְּחִנָּם, וּכְאִלּוּ מַתָּנָה נוֹתְנִים לוֹ וְעֵינָם צָרָה בּוֹ, וְהַשַּׁדְּכָן הֶעָלוּב מְחַזֵּר עַל פִּתְחָם וּתְבִיעָתוֹ בְּפִיו, וְדוֹמֶה בְּעֵינֵיהֶם כְּעָנִי טַרְדָן, וְעוֹשִׂים עַצְמָם כְּאֵינָם מְבִינִים בִּכְלָל מַה הוּא רוֹצֶה, וְדוֹחִים אוֹתוֹ בְּלֵךְ בְּלִי שׁוֹב, וְהוּא שָׁב פַּעֲמַיִם וְשָׁלֹשׁ, וְלִפְעָמִים מִתְעַיֵּף מִלְּחַזֵּר אַחֲרֵיהֶם וּמַפְסִיק לְתָבְעָם, אֲבָל בְּלִבּוֹ אֵינוֹ מוֹחֵל לָהֶם אֶת הַמַּגִּיעַ לוֹ עַל פִּי דִּין כְּמִנְהַג הַמְּדִינָה בָּזֶה.<p dir="rtl">
אָמְנָם כָּל אִישׁ יָשָׁר הוֹלֵךְ, מְכַלְכֵּל דְּרָכָיו בְּמִשְׁפַּט צֶדֶק, וּמְסַלֵּק בְּעַיִן יָפָה וּבְסֵבֶר פָּנִים יָפוֹת וּבְהַכָּרַת טוֹבָה מְלֵאָה אֶת הַמַּגִּיעַ לַשַּׁדְּכָן בְּדֶרֶךְ שֶׁל כָּבוֹד, וְאַשְׁרֵי חֶלְקוֹ, וְעָלָיו אָמַר דָּוִד הַמֶּלֶךְ עָלָיו הַשָּׁלוֹם: "מִי יָגוּר בְּאָהֳלֶךָ מִי יִשְׁכֹּן בְּהַר קָדְשֶׁךָ וְגוֹ'". עַד כָּאן שָׁמַעְתִּי מֵרַבֵּנוּ הַ"קְּהִלּוֹת יַעֲקֹב" בְּתוֹסֶפֶת נֹפֶךְ, בְּסִיַּעְתָּא דִּשְׁמַיָּא (כל זה נכתב בטוב טעם ודעת על ידי הגרמ"מ שולזינגר שליט"א בספרו רבינו הקהילות יעקב חלק א' עמוד נ"ח).<p dir="rtl">
וְהַגָּאוֹן רַבִּי חַיִּים קַנְיֶבְסְקִי שְׁלִיטָ"א כָּתַב עַל הַדְּבָרִים הַנַּ"ל <span class="booklinks" onclick="sendBookLink(this)" onmouseover="setBookLinkTitle(this)">(שם עמוד כט)</span>, וְזֶה לְשׁוֹנוֹ: בְּעִנְיַן שַׁדְּכָנוּת, שָׁמַעְתִּי בְּשֵׁם מָרָן הַ"חֲזוֹן אִישׁ" שֶׁאֶחָד בָּא אֵלָיו כַּמָּה שָׁנִים אַחֲרֵי הַחֲתֻנָּה וַעֲדַיִן לֹא נוֹלַד לוֹ יֶלֶד, וְשָׁאַל לוֹ מָרָן אִם שִׁלֵּם לַשַּׁדְּכָן, וְהֵשִׁיב שֶׁהָיָה נִרְאֶה שֶׁעַל פִּי דִּין אֵין מַגִּיעַ לוֹ. וְאָמַר לוֹ מָרָן: אַף עַל פִּי כֵן לֵךְ לְשַׁלֵּם לוֹ. וְהָלַךְ וְשִׁלֵּם לוֹ, וּלְשָׁנָה הַבָּאָה הוֹלִיד. עַד כָּאן.<p dir="rtl">
זוּג חֲשׂוּךְ בָּנִים בָּאוּ אֶל הַגָּאוֹן רַבִּי משֶׁה פַיְינְשְׁטֵין וּבִקְשׁוּ אֶת בִּרְכָתוֹ שֶׁיִּזְכּוּ לְזֶרַע בֵּרַךְ ה'.<p dir="rtl">
שְׁאָלָם רַבִּי משֶׁה: הַאִם נְתַתֶּם מַתָּנָה לַשַּׁדְּכָן שֶׁשִּׁדֵּךְ לָכֶם אֶת הַשִּׁדּוּךְ?<p dir="rtl">
מִשֶּׁהֵשִׁיבוּ בְּלָאו, צִוָּם רַבִּי משֶׁה לָתֵת מִיָּד לַשַּׁדְּכָן אֶת שְׂכָרוֹ, כַּמּוּבָא בַּהֲלָכָה, וְלֹא לִמְנֹעַ מִמֶּנּוּ אֶת הַמַּגִּיעַ. עָשׂוּ הֵם כִּפְקֻדָּתוֹ, וְכַעֲבֹר שָׁנָה נוֹלַד לָהֶם בֵּן, וְאַחַר כָּךְ נִתְבָּרְכוּ בִּילָדִים נוֹסָפִים.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יח הנהגת ארוס עם ארוסתו ומשודך עם משודכתו">יח. הַנְהָגַת אָרוּס עִם אֲרוּסָתוֹ וּמְשֻׁודָּךְ עִם מְשֻׁודַּכְתּוֹ</h3><p dir="rtl">
אִסּוּר שְׂחוֹק וְקַלּוּת רֹאשׁ הִנּוֹ גַּם בֵּין אָרוּס לַאֲרוּסָתוֹ, וּמְשֻׁדָּךְ לִמְשֻׁדַּכְתּוֹ, אַדְּרַבָּה, הַסַּכָּנָה גְּדוֹלָה בְּמַצָּב כָּזֶה. לְפִי שֶׁרוֹאִים עַצְמָם בֵּין כֹּה קְרוֹבִים לְהִנָּשֵׂא זֶה לָזֶה, יָכוֹל הַיֵּצֶר לְפַתּוֹתָם לְהָקֵל רֹאשׁ. וּבְפֶרֶק זֶה נַאֲרִיךְ בְּחֹמֶר הָאִסּוּר שֶׁל קִרְבָה יְתֵרָה בֵּין מְשֻׁדָּךְ לִמְשֻׁדַּכְתּוֹ. וְנַתְחִיל מִדִּבְרֵי הַסֵּפֶר "קְדוֹשִׁים תִּהְיוּ":<p dir="rtl">
מוּבָן הַדָּבָר שֶׁהִיא עֲבֵרָה כְּפוּלָה וּמְכֻפֶּלֶת לַמָּקוֹם, אִם הֶחָתָן נוֹתֵן יָדוֹ מַמָּשׁ לְהַכַּלָּה, חַס וְשָׁלוֹם. וְכַאֲשֶׁר שָׁאַג עַל זֶה הַשְּׁלָ"ה הַקָּדוֹשׁ בְּשַׁעַר הָאוֹתִיּוֹת <span class="booklinks" onclick="sendBookLink(this)" onmouseover="setBookLinkTitle(this)">(אות ק' דף ק')</span> וְזֶה לְשׁוֹנוֹ: וְהִזָּהֲרוּ בִּמְאֹד שֶׁקֹּדֶם הַחֻפָּה לֹא יֵשֵׁב הֶחָתָן אֵצֶל הַכַּלָּה, וְלֹא זוֹ שֶׁמּוֹשִׁיבִין הֶחָתָן אֵצֶל הַכַּלָּה, אֶלָּא מְחַבֵּק אוֹתָהּ - אוֹי לָעֵינַיִם שֶׁכָּךְ רוֹאוֹת, וְאוֹי לָאָזְנַיִם שֶׁכָּךְ שׁוֹמְעוֹת. וְתָמֵהַּ אֲנִי עַל חַכְמֵי הַדּוֹר שֶׁסּוֹבְלִים אֶת הֶעָוֹן הַגָּדוֹל הַזֶּה וּבְיָדָם לִמְחוֹת וְאֵינָם מוֹחִים.<p dir="rtl">
וְהִנֵּה אַחֲרָיו שָׁאַג כַּאֲרִי הָאֲרִ"י הַחַי, הוּא רַבֵּנוּ הַגָּדוֹל ר' יְהוֹנָתָן בְּחִבּוּרוֹ הַגָּדוֹל כְּרֵתִי וּפְלֵתִי <span class="booklinks" onclick="sendBookLink(this)" onmouseover="setBookLinkTitle(this)">(סי' קצה ס"ק ו)</span>, דַּאֲפִלּוּ בִּנְגִיעָה אִיכָּא לָאו מִן הַתּוֹרָה וְחַיָּב מַלְקוּת, כְּמוֹ שֶׁכָּתַב הָרַמְבַּ"ם בְּמִנְיַן הַמִּצְוֹת <span class="booklinks" onclick="sendBookLink(this)" onmouseover="setBookLinkTitle(this)">(מצוה שנ"ג)</span> וְזֶה לְשׁוֹנוֹ: וּמִכָּל זֶה יָצָא לָנוּ עַל כָּל פָּנִים תּוֹכַחַת מְגֻלָּה עַל הַמִּנְהָג הָרַע וָמַר, אוֹי לָנוּ עַל שִׁבְרֵנוּ וְאוֹי לָנוּ כִּי חָטָאנוּ, אֲשֶׁר יְחַבֵּק הֶחָתָן לְהַכַּלָּה וְיֵלֵךְ אֶל הַנַּעֲרָה וְהִיא לֹא טְהוֹרָה מִטֻּמְאָתָהּ, וְאָבִיהָ וְאִמָּהּ רוֹאִים וּשְׂמֵחִים. אוֹי לָנוּ, שֶׁמִּלְּבַד הָאִסּוּר קִשּׁוּי לְדַעַת וְגֵרוּי יֵצֶר הָרָע וַעֲוֹן קֶרִי וְהוֹצָאַת זֶרַע לְבַטָּלָה, רַחֲמָנָא לִצְלַן, בַּעֲוֹנוֹתֵינוּ הָרַבִּים, אַף כִּי הוּא אִסּוּר חָמוּר שֶׁל תּוֹרָה, וְנִתָּן לִהְיוֹת בִּכְלַל יֵהָרֵג וְאַל יַעֲבֹר, וּבַעֲוֹנוֹתֵינוּ הָרַבִּים חַכְמֵי הַדּוֹר מֶחֱשִׁים, וְזֶה אֲשֶׁר הוּא גּוֹרֵם אֲרִיכַת הַגָּלוּת וְאָבְדַּן הוֹד יִשְׂרָאֵל. וְעֵינִי עוֹלְלָה לְנַפְשִׁי לְכָל בְּנֵי יִשְׂרָאֵל, כִּי רַבִּים חֲלָלִים הִפִּילָה עָוֹן זֶה, וַעֲצוּמִים כָּל הֲרוּגֶיהָ, בַּעֲוֹנוֹתֵינוּ הָרַבִּים, וְאוּלַי יְרַחֵם ה' לְהָשִׁיב לָנוּ רוּחַ חָדָשׁ וְלֵב טָהוֹר, וְיִהְיוּ יָדֵינוּ רָמוֹת לִמְחוֹת אֶבֶן הַטּוֹעִים הַזֶּה וּלְבַעֵר עָוֹן הֶחָמוּר הַזֶּה מִיִּשְׂרָאֵל. עַד כָּאן לְשׁוֹן הַפְּלֵתִי.<p dir="rtl">
בְּסֵפֶר עֲבוֹדַת הַקֹּדֶשׁ <span class="booklinks" onclick="sendBookLink(this)" onmouseover="setBookLinkTitle(this)">(סי' פ"ד)</span> כָּתַב, וְזֶה לְשׁוֹנוֹ: וְקַל וָחֹמֶר לִגַּע בָּהֶן וּבִלְבוּשֵׁיהֶן וְלִשְׂחוֹק עִמָּהֶן, חַס וְחָלִילָה, כִּי כָּל זֶה גּוֹרֵם לְטַמֵּא אֶת נַפְשׁוֹ, וַחֲבָלִים נָפְלוּ לוֹ, חֶבְלֵי עֲבוֹתוֹת, לִירַשׁ גֵּיהִנָּם. וּבִשְׁעַת פְּטִירָתוֹ, מַלְאֲכֵי חַבָּלָה יַרְאוּהוּ כָּל הַצּוּרוֹת הָהֵם וִיצַעֲרוּהוּ. עַד כָּאן לְשׁוֹנוֹ.<p dir="rtl">
וְשָׁם <span class="booklinks" onclick="sendBookLink(this)" onmouseover="setBookLinkTitle(this)">(סי' פ"ה)</span> כָּתַב, וְזֶה לְשׁוֹנוֹ: וְכָל שֶׁכֵּן שֶׁצָּרִיךְ לְהִמָּנַע מֵהֶן בְּנִדָּתָן, כִּי מַה שֶּׁסּוֹבְרִים הֶהָמוֹן כִּי אֵין אִסּוּר נִדָּה אֶלָּא בְּאִשְׁתּוֹ - שֶׁקֶר עָנוּ, כִּי כָל אִשָּׁה נִדָּה אֲסוּרָה, וְעוֹבֵר עַל לָאו "וְאֶל אִשָּׁה בְּנִדַּת טֻמְאָתָהּ לֹא תִקְרַב". עַד כָּאן לְשׁוֹנוֹ.<p dir="rtl">
וְשָׁם <span class="booklinks" onclick="sendBookLink(this)" onmouseover="setBookLinkTitle(this)">(בסי' פ"ז)</span> מוֹסִיף וְהוֹלֵךְ בִּצְעָקָה גְּדוֹלָה, וְזֶה לְשׁוֹנוֹ: וְכַמָּה צְוָחוֹת צָוְחוּ קָמָאֵי וּבַתְרָאֵי בְּסִפְרֵיהֶם עַל הַמִּנְהָג הָרַע הַזֶּה שֶׁנָּהֲגוּ קְצָת, שֶׁהַמְשֻׁדָּךְ סוֹבֵר שֶׁעַל יְדֵי עֲשִׂיַּת שְׁטַר הַשִּׁדּוּכִים הֻתְּרָה לוֹ מְשֻׁדַּכְתּוֹ בְּחִבּוּק יָדַיִם וְכַיּוֹצֵא, רַחֲמָנָא לִצְלַן, וְלֹא יֵדְעוּ וְלֹא יָבִינוּ, דַּאֲפִלּוּ אִם קִדְּשָׁהּ קִדּוּשִׁין גְּמוּרִים וְכָתַב לָהּ אֵרוּסִין, הֲלֹא הִיא אֲסוּרָה לוֹ לִנְגֹּעַ בָּהּ כְּנִדָּה, דְּכַלָּה בְּלֹא בְּרָכָה אֲסוּרָה לְבַעְלָהּ כְּנִדָּה אֲפִלּוּ אִם הִיא טְהוֹרָה, וְכָל שֶׁכֵּן אִם הִיא נִדָּה מַמָּשׁ דְּאוֹרָיְתָא, כָּל זְמַן שֶׁלֹּא טָבְלָה בְּוַדַּאי שֶׁהִיא אֲסוּרָה, וַיָּרֶם קֶרֶן בְּאוֹצַר גֵּיהִנָּם וְכוּ'. עַד כָּאן לְשׁוֹנוֹ שָׁם. וְכֵן כָּתַב הָרַב הַגָּאוֹן ר' שְׁלֹמֹה גָּאנְצְפְרִיד זַ"ל בְּהַקִּצּוּר שֻׁלְחָן עָרוּךְ שֶׁלּוֹ <span class="booklinks" onclick="sendBookLink(this)" onmouseover="setBookLinkTitle(this)">(סי' קנב אות יג)</span>.<p dir="rtl">
כָּתַב בְּשׁוּ"ת שְׂדֵי חֶמֶד <span class="booklinks" onclick="sendBookLink(this)" onmouseover="setBookLinkTitle(this)">(במערכת חתן וכלה אות יב)</span> בְּשֵׁם הָרַמְבַּ"ם זַ"ל: שֶׁכָּל מִין קְרִיבָה בְּיָדוֹ בְּנִדָּה, אָסוּר מֵהַתּוֹרָה, וְלָאו דַּוְקָא חִבּוּק וְנִשּׁוּק, אֶלָּא אֲפִלּוּ נְגִיעָה בְּעָלְמָא מִיָּדוֹ לְיָדָהּ אֲסוּרָה. יָד לְיָד לֹא יְנֻקֶּה רַע מִדִּינָהּ שֶׁל גֵּיהִנָּם, אַף שֶׁאֵין מִתְכַּוֵּן לֵהָנוֹת. וְהֶאֱרִיךְ שָׁם בְּחֹמֶר דְּאִסּוּר מַגָּע בְּנִדָּה, שֶׁהִיא לְכֻלֵּי עָלְמָא מֵהַתּוֹרָה, וּתְקִיעַת כַּף אֶל כַּף, הֵן הֵן גּוּפֵי עֲבֵרָה. עַד כָּאן לְשׁוֹנוֹ.<p dir="rtl">
בְּסֵפֶר חֲסִידִים כָּתַב <span class="booklinks" onclick="sendBookLink(this)" onmouseover="setBookLinkTitle(this)">(סי' תתר"ץ)</span> וְזֶה לְשׁוֹנוֹ: בְּעִנְיַן חֻמְרוֹת אִסּוּר נְגִיעָה לְיַד הָאִשָּׁה שֶׁהִיא אֲפִלּוּ בְּיָד מְעֻטָּף עַל יְדֵי בֶגֶד, עַיֵּן שָׁם, וְקַל וָחֹמֶר דְּאָסוּר לִנְגֹּעַ בְּאִשָּׁה בְּיָדָהּ מַמָּשׁ, חַס וְחָלִילָה. וְרַבֵּנוּ הַשַּׁ"ךְ בְּסִפְרוֹ פֹּעַל צֶדֶק <span class="booklinks" onclick="sendBookLink(this)" onmouseover="setBookLinkTitle(this)">(מצוה רז)</span> כָּתַב, וְזֶה לְשׁוֹנוֹ: וְלֹא יִקְרַב בְּשׁוּם צַד קֵרוּב וּנְגִיעָה, שֶׁנֶּאֱמַר: "וְאֶל אִשָּׁה בְּנִדַּת טֻמְאָתָהּ לֹא תִקְרַב". עַד כָּאן לְשׁוֹנוֹ.<p dir="rtl">
הַגָּאוֹן הַצַּדִּיק הָרַב דֹּב יָפֶה שְׁלִיטָ"א <span class="booklinks" onclick="sendBookLink(this)" onmouseover="setBookLinkTitle(this)">(מנהל רוחני בישיבת "כפר חסידים")</span> הָיָה מְעוֹרֵר אֶת הַחֲתָנִים שֶׁיֵּשׁ לָהֶם לְהִזָּהֵר מִלִּשְׂחֹק עִם מְשֻׁדַּכְתּוֹ, וַעֲלֵיהֶם לָדַעַת, שֶׁחָל עֲלֵיהֶם כָּל הַדִּינִים הַמְבֹאָרִים בַּשֻּׁלְחָן עָרוּךְ סִימָן כ"א, שֶׁיֵּשׁ לְהִתְרַחֵק מִן הַנָּשִׁים מְאֹד מְאֹד, וְאָסוּר לִקְרֹץ בְּיָדָיו אוֹ בְּרַגְלָיו וְלִרְמֹז בְּעֵינָיו לְאַחַת מֵהָעֲרָיוֹת, וְאָסוּר לִשְׂחֹק עִמָּהּ וּלְהָקֵל רֹאשׁ כְּנֶגְדָּהּ אוֹ לְהַבִּיט בְּיָפְיָהּ, וַאֲפִלּוּ לְהָרִיחַ בַּבְּשָׂמִים שֶׁעָלֶיהָ אָסוּר. עַד כָּאן לְשׁוֹנוֹ. וְכָל הַיֶּתֶר - לְהִסְתַּכֵּל בָּהּ, הוּא דַּוְקָא כַּמְבֹאָר שָׁם בַּשֻּׁלְחָן עָרוּךְ סְעִיף ג', וְזֶה לְשׁוֹנוֹ: מֻתָּר לְהִסְתַּכֵּל בִּפְנוּיָה לְבָדְקָהּ אִם הִיא יָפָה שֶׁיִּשָּׂאֶנָּה, וְלֹא עוֹד, אֶלָּא שֶׁרָאוּי לַעֲשׂוֹת כֵּן וְכוּ'. עַד כָּאן לְשׁוֹנוֹ. וְהוּא דַּוְקָא קֹדֶם שֶׁגָּמַר בְּדַעְתּוֹ לִגְמֹר הַשִּׁדּוּךְ, אֲבָל אַחַר הַתְּנָאִים חָל עָלָיו כָּל הַדִּינִים שֶׁכָּתוּב בַּשֻּׁלְחָן עָרוּךְ, שֶׁצָּרִיךְ לְהִתְרַחֵק מִן הַנָּשִׁים, וּכְדִלְעֵיל. וְהַגָּאוֹן רַבִּי מָרְדְּכַי גְּרוֹס שְׁלִיטָ"א כָּתַב בָּזֶה, שֶׁמִּכֵּיוָן שֶׁהוּא מְצִיאוּת חֲדָשָׁה לָהֶם, יֵשׁ מְאֹד לְהִזָּהֵר מִלְהִכָּשֵׁל בְּאִסּוּרִים, כְּגוֹן: אָסוּר לִשְׂחֹק עִמָּהּ וּלְהָקֵל רֹאשׁ כְּנֶגְדָּהּ, אָסוּר לְהִתְבּוֹנֵן בְּיָפְיָהּ וּבְתַכְשִׁיטֶיהָ, אָסוּר לְהָרִיחַ בְּשָׂמִים שֶׁעָלֶיהָ, אָסוּר לְהִתְבּוֹנֵן בִּבְגָדֶיהָ, אָסוּר לִשְׁמֹעַ קוֹל שִׁירָה שֶׁלָּהּ וְגַם כְּשֶׁהוּא בְּטֵיפּ, וְאַף שִׁירָה בִּכְלִי אֵין לָהּ לְהַשְׁמִיעַ לוֹ, וְחָלִילָה מִלְּדַבֵּר עַל עִנְיְנֵי צְנִיעוּת וּקְבִיעוּת הַחֲתֻנָּה. וְכַמְבֹאָר כָּל דָּבָר בִּמְקוֹמוֹ בַּשֻּׁלְחָן עָרוּךְ וּבַפּוֹסְקִים.<p dir="rtl">
וְעוֹד כָּתַב הַגָּאוֹן רַבִּי מָרְדְּכַי גְּרוֹס שְׁלִיטָ"א בְּעִנְיַן שֶׁלֹּא לְקַיֵּם הַהִתְרָאוּת עִם הַמְדֻבֶּרֶת בְּבָתֵּי מָלוֹן: בָּעִנְיָן אֲשֶׁר יֵשׁ נוֹהֲגִים לְקַיֵּם חֵלֶק מִפְּגִישׁוֹת הֶכֵּרוּת שֶׁל הַמֻּצַּעַת לוֹ, לְהַחְלִיט אִם הִיא בַּת זוּגוֹ, בַּלּוֹבִּי שֶׁבְּבָתֵּי מָלוֹן, כְּבָר הֶאֱרַכְתִּי בָּזֶה שֶׁהוּא פִּרְצָה בְּחוֹמַת הַטָּהֳרָה וְהַקְּדֻשָּׁה שֶׁיֵּשׁ לִבְנֵי תּוֹרָה בַּיְשִׁיבָה הַקְּדוֹשָׁה, כֵּיוָן שֶׁמְּקוֹמוֹת הַלָּלוּ הֵם מְלֵאִים בְּשִׁקוּצִים וְגִלּוּלִים שֶׁל פְּרִיצוּת וְתַאֲוָה, וְאֵיךְ יֵאוֹת לְבֶן תּוֹרָה לֵישֵׁב שָׁם? וְתַחַת אֲשֶׁר נִצְרָךְ סִיַּעְתָּא דִּשְׁמַיָּא לַהַחְלָטָה, אִם מֵה' יָצָא הַדָּבָר שֶׁהִיא הַמְיֹעֶדֶת לוֹ, וּמְשַׁוֵּעַ לְיַד ה' לְקַיֵּם הַזִּוּוּג (כמבואר במד"ר ויקרא פרשׁה ח', ומו"ק י"ח ע"ב עיי"ש) - מְעַכֵּר מֹחוֹ בִּרְאִיּוֹת אֲסוּרוֹת, וְאֵין מָקוֹם לְסִיַּעְתָּא דִּשְׁמַיָּא לָנוּחַ בּוֹ, וּמַדְחֶה הַשְּׁכִינָה מִלְּקַיֵּם הַזִּוּוּג. וּדְבָרִים אֵלּוּ יְסוֹדָם מֵאַרְצוֹת הַבְּרִית אֲשֶׁר כֵּן הוּא מִנְהָגָם מֵאָז, וְהִדַּרְדְּרוּת זוֹ לְחַקּוֹת מְדִינָה הַנַּ"ל בְּמִנְהָגֶיהָ וְנִימוּסֶיהָ הֵמָּה בְּעָכְרֵינוּ בְּהַרְבֵּה עִנְיָנִים. עַד כָּאן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, יט לקצר ככל האפשר את הזמן בין הארוסין לחתונה">יט. לְקַצֵּר כְּכָל הָאֶפְשָׁר אֶת הַזְּמַן בֵּין הָאֵרוּסִין לַחֲתֻונָּה</h3><p dir="rtl">
מוּבָא בְּסֵפֶר "מְנוֹרַת הַמָּאוֹר": וְטוֹב לוֹ לָאָדָם שֶׁלֹא יִשְׁהֶה בֵּין אֵרוּסִין לַחֻפָּה, שֶׁלֹּא יָבוֹא בָּאֶמְצַע לִידֵי הִרְהוּר, כִּדְגַרְסִינַן בִּפְסִיקְתָּא <span class="booklinks" onclick="sendBookLink(this)" onmouseover="setBookLinkTitle(this)">(דר"כ ה, מד)</span>: רַבִּי חִיָּא בַּר אַבָּא אָמַר: "תּוֹחֶלֶת מְמֻשָּׁכָה מַחֲלָה לֵב" <span class="booklinks" onclick="sendBookLink(this)" onmouseover="setBookLinkTitle(this)">(משלי יג, יב)</span> - זֶה הַנּוֹשֵׂא - הַמְאָרֵס אִשָּׁה - וְנוֹטְלָהּ לְאַחַר זְמַן. "וְעֵץ חַיִּים תַּאֲוָה בָאָה" (שם) - זֶה הַמְאָרֵס אִשָּׁה וְנוֹטְלָהּ מִיָּד. עַד כָּאן.<p dir="rtl">
הֵעִיד הַגָּאוֹן רַבִּי משֶׁה חֶבְרוֹנִי זַצַ"ל, רֹאשׁ יְשִׁיבַת חֶבְרוֹן, כִּי עָבְרוּ תַּחַת יָדוֹ אַלְפֵי בַּחוּרִים, וְהַדָּבָר נִתְבָּרֵר אֶצְלוֹ, כִּי בָּחוּר שֶׁנִּכְשַׁל בֵּין הָאֵרוּסִין לַחֲתֻנָּה בְּמַגָּע אוֹ בְּיִחוּד וְכַדּוֹמֶה, אֵין הַשָּׁלוֹם שׂוֹרֵר בְּבֵיתוֹ [כַּמּוּבָן אִם לֹא שֶׁיַּעֲשֶׂה תְּשׁוּבָה שְׁלֵמָה], וּפְעָמִים מַגִּיעִים לִידֵי גֵּרוּשִׁין, אוֹ שֶׁחַיֵּיהֶם מֻגְדָּרִים חַיֵּי "דִּיעֲבַד".<p dir="rtl">
וְהַגָּאוֹן רַבִּי מָרְדְּכַי גְּרוֹס שְׁלִיטָ"א מְעוֹרֵר <span class="booklinks" onclick="sendBookLink(this)" onmouseover="setBookLinkTitle(this)">(בספרו מילי דבי הילולא פ"ה, ס"ח)</span>, שֶׁבִּזְמַן זֶה שֶׁבֵּין הָאֵרוּסִין לַחֲתֻנָּה יֵשׁ לְהַרְבּוֹת בִּתְפִלָּה וַעֲבוֹדַת ה' וּלְהִתְחַזֵּק הַרְבֵּה בְּיִרְאַת שָׁמַיִם בֵּין הֶחָתָן וּבֵין הַכַּלָּה, וְיֵשׁ בִּזְמַן שֶׁכָּזֶה לְהַרְבּוֹת בִּזְכֻיּוֹת כְּדֵי שֶׁיִּזְכּוּ לַהֲקָמַת בִּנְיָן עֲדֵי עַד.<p dir="rtl">
וּלְדַאֲבוֹנֵנוּ, דַּוְקָא בִּזְמַן זֶה שֶׁבֵּין הָאֵרוּסִין לַחֲתֻנָּה מָצָא לוֹ הַיֵּצֶר לְרַקֵּד בֵּין בְּנֵי הַזּוּג, בְּאָמְרוֹ לָהֶם: יָמִים יָפִים וְרִגְשִׁיִּים כָּאֵלֶּה לֹא יִמָּצְאוּ עוֹד, וּבְכֵן תְּבַלּוּ בְּטִיּוּלִים וּשְׂחוֹק וְכַדּוֹמֶה. אוֹי לְמִי שֶׁיִּשְׁמַע וְיִתְפַּתֶּה לוֹ לְחַלֵּל, חָלִילָה, אֶת כַּוָּנַת ה' בְּצִוּוּיוֹ לְהָקִים לוֹ בַּיִת קָדוֹשׁ כְּבֵית הַמִּקְדָּשׁ. כָּל תַּכְלִית כַּוָּנַת הַנִּשּׂוּאִין לְהַמְשִׁיךְ אֶת מַלְכוּתוֹ יִתְבָּרַךְ בָּעוֹלָם, וְלָכֵן צָרִיךְ דַּוְקָא הֲכָנָה דִּקְדֻשָּׁה גְּדוֹלָה מְאֹד, כִּי מִבְּלִי הֲכָנָה רְצִינִית שֶׁל קְדֻשָּׁה וְיִרְאָה, בְּקַלּוּת יִכָּשְׁלוּ זוּג זֶה וְיָפֵרוּ בְּרִית קֹדֶשׁ, וּמְכִינִים לְעַצְמָם קָטֵגוֹרִים גְּדוֹלִים שֶׁיַּקְשׁוּ עֲלֵיהֶם בְּהֶמְשֵׁךְ חַיֵּיהֶם מְאֹד.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כ כמה פגישות יש להפגש עד ההחלטה">כ. כַּמָּה פְּגִישׁוֹת יֵשׁ לְהִפָּגֵשׁ עַד הַהַחְלָטָה</h3><p dir="rtl">
הַגָּאוֹן רַבִּי אֱלִיעֶזֶר מְנַחֵם שַׁ"ךְ זצוק"ל כּוֹתֵב בְּמִכְתָּבוֹ הַמִּתְפַּרְסֵם בְּקֹבֶץ מְבַקְשֵׁי תּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(בעמוד ח')</span>, וְזֶה לְשׁוֹנוֹ:<p dir="rtl">
דַּעְתִּי, שֶׁאֵין לְהִפָּגֵשׁ עִם הַמְדֻבֶּרֶת הַרְבֵּה פְּעָמִים. שֶׁאִם אַחֲרֵי אַרְבַּע, אוֹ לְכָל הַיּוֹתֵר חָמֵשׁ פְּעָמִים, נִרְאֶה שֶׁזֶּה מַתְאִים - יֵשׁ לְהַחְלִיט, וְאִם לֹא נִרְאֶה שֶׁמַּתְאִים - יֵשׁ לְהַחְלִיט, אֲבָל אָסוּר לְהִפָּגֵשׁ יוֹתֵר בְּלִי שׁוּם תּוֹעֶלֶת.<p dir="rtl">
וּבְמִכְתָּב נוֹסָף <span class="booklinks" onclick="sendBookLink(this)" onmouseover="setBookLinkTitle(this)">(המתפרסם בקובץ מבקשי תורה)</span>, פּוֹנֶה מָרָן זצוק"ל בִּקְרִיאָה נִרְגֶּשֶׁת לִבְנֵי הַיְשִׁיבוֹת וְכוֹתֵב: הִנְנִי פּוֹנֶה בָּזֶה בִּקְרִיאָה נִרְגֶּשֶׁת, שֶׁהִנְנִי רוֹאֶה חוֹבָה לְעַצְמִי לְהַתְרִיעַ עַל זֶה לְמַעַן ה' וְתוֹרָתוֹ, וּפוֹנֶה אֲנִי בָּזֶה לְכָל בְּנֵי הַיְשִׁיבוֹת בְּכָל מָקוֹם שֶׁהֵם עַל אֲשֶׁר רָאִיתִי וְשָׁמַעְתִּי שֶׁפָּשָׂה עִנְיָן הַנָּהוּג בִּפְגִישׁוֹת בְּשִׁדּוּכִים. כַּמּוּבָן בְּוַדַּאי מֻתָּר לְהִפָּגֵשׁ כַּמָּה פְּעָמִים עַד שֶׁכָּל צַד יַכִּיר בְּמִדָּה מְסֻיֶּמֶת אֶת הַמִּדּוֹת שֶׁל הַזּוּלַת וְהַהַשְׁקָפָה עַל דֶּרֶךְ הַַחַיִּים לְהַמְשִׁיךְ בְּלִמּוּד, וּכְבָר כָּתַבְתִּי שֶׁגַּם בָּזֶה אֵין לְהַפְרִיז, אֲבָל לַעֲשׂוֹת פְּגִישׁוֹת שָׁעוֹת עַל שָׁעוֹת, וְלָלֶכֶת לְטַיֵּל לִמְקוֹמוֹת שֶׁאֵין מָקוֹם שָׁם לְבֶן תּוֹרָה - חוּץ מִמַּה שֶּׁאֵין בָּזֶה תּוֹעֶלֶת, זֶה אָסוּר עַל פִּי הַדִּין, וְלֹא יָכוֹל לָצֵאת הַצְלָחָה מִפְּגִישׁוֹת כָּאֵלֶּה. וּדְעוּ נָא, אַחִים יְקָרִים, כִּי הַנְהָגָה זוֹ הִיא פְּסוּלָה וַאֲסוּרָה, וְיוֹתֵר מִשָּׁלֹשׁ אוֹ אַרְבַּע פְּגִישׁוֹת אֵין צָרִיךְ, וְגַם הַזְּמַן שֶׁל כָּל פְּגִישָׁה אֵין צָרִיךְ לִהְיוֹת יוֹתֵר מִשְּׁתַּיִם עַד שָׁלֹשׁ שָׁעוֹת.<p dir="rtl">
וְכָל מִי שֶׁיִּתְנַהֵג בַּדֶּרֶךְ שֶׁכָּתַבְתִּי, יִתְבָּרֵךְ מִשּׁוֹכֵן בַּמְּרוֹמִים בְּכָל הַטּוֹב, וְיִזְכֶּה לְהָקִים בַּיִת שֶׁל תּוֹרָה וְיִרְאָה וְאשֶׁר.<p dir="rtl">
וּמוּבָא בְּסֵפֶר מְבַקְשֵׁי תּוֹרָה: כָּתַב הָרָמָ"א <span class="booklinks" onclick="sendBookLink(this)" onmouseover="setBookLinkTitle(this)">(סימן נ"ה ס"א)</span> בְּשֵׁם הַכָּלְבּוֹ, דְּאָרוּס עִם אֲרוּסָתוֹ אֵין לָהֶם לָדוּר בְּיַחַד, וְטַעַם הַדָּבָר שֶׁמָּא יָקוּצוּ זֶה בָּזֶה. [וְזֶה לְשׁוֹן הַכָּלְבּוֹ <span class="booklinks" onclick="sendBookLink(this)" onmouseover="setBookLinkTitle(this)">(הלכות אישות סימן ה')</span>: כָּתַב הַמַּהֲרָ"ם מֵרוֹטְנְבּוּרְג: אִישׁ וְאִשָּׁה שֶׁנִּתְאָרְסוּ יַחַד, אָסוּר לָדוּר בְּבַיִת יַחַד <span class="booklinks" onclick="sendBookLink(this)" onmouseover="setBookLinkTitle(this)">(ואפלו עם עוד אנשים)</span> פֶּן יִתְיַחֲדוּ, וְגַם יֵשׁ לָחוּשׁ שֶׁמָּא יָבוֹאוּ לִידֵי שִׂנְאָה מֵחֲמַת שֶׁרוֹאִים זֶה אֶת זֶה תָּדִיר.] וַאֲפִלּוּ בְּשִׁדּוּכִין בְּלֹא אֵרוּסִין יֵשׁ לָחוּשׁ.<p dir="rtl">
וּבֵאֵר בָּזֶה מָרָן הַמַּהֲרִי"ל דִּיסְקִין זַצַ"ל <span class="booklinks" onclick="sendBookLink(this)" onmouseover="setBookLinkTitle(this)">(בספרו על התורה בראשית כ"ט, כ')</span>: דְּהָא דְּנַעֲשִׂים שׂוֹנְאִים זֶה לָזֶה מִשּׁוּם דְּמַכִּירִים אֶת הַחֶסְרוֹנוֹת זֶה בָּזֶה, וְכַאֲשֶׁר יָעִיד הַחוּשׁ עַל זֶה.<p dir="rtl">
מָרָן הַחֲזוֹן אִישׁ זַצַ"ל הָיָה אוֹמֵר, שֶׁחָתָן וְכַלָּה יִפָּגְשׁוּ בֵּין הַתְּנָאִים לַנִּשּׂוּאִין כְּדֵי שֶׁיִּלְמְדוּ לְהַכִּיר זֶה אֶת זֶה וְלֹא יִהְיוּ בְּנִשּׂוּאֵיהֶם כְּזָרִים, וְכֵן כְּדֵי לְיַשֵּׁב הַחִלּוּקֵי דֵּעוֹת, אִם יֵשׁ כָּאֵלֶּה בֵּינֵיהֶם.<p dir="rtl">
כָּךְ אָמַר בִּשְׁמוֹ גַּם מָרָן "הַקְּהִלּוֹת יַעֲקֹב" שֶׁהַרְבֵּה לֹא יִפָּגְשׁוּ, וְאָמַר שֶׁמַּסְפִּיק אַחַת לְחֹדֶשׁ, וְאֶפְשָׁר גַּם בְּפָחוֹת מִזֶּה <span class="booklinks" onclick="sendBookLink(this)" onmouseover="setBookLinkTitle(this)">(ארחות רבינו חלק א' עמוד רע"ד)</span>.<p dir="rtl">
וְכֵן מוֹרֶה מָרָן הַגָּאוֹן רַבִּי אֱלִיעֶזֶר מְנַחֵם שַׁ"ךְ זצוק"ל בְּמִכְתָּבוֹ <span class="booklinks" onclick="sendBookLink(this)" onmouseover="setBookLinkTitle(this)">(מבקשי תורה קובץ כ"ג עמוד ח')</span> וְזֶה לְשׁוֹנוֹ: אַחֲרֵי הָאֵרוּסִין אָסוּר לְהִפָּגֵשׁ הַרְבֵּה פְּעָמִים, וּבִפְרָט שֶׁיֵשׁ כַּמָּה פְּעָמִים שֶׁבָּא לִידֵי יִחוּד. אֶל הַבַּחוּרִים מִפֹּה אֲנִי אוֹמֵר לְהִפָּגֵשׁ פַּעַם בִּשְׁלֹשָׁה שָׁבוּעוֹת, וְאֶפְשָׁר לְהַסְבִּיר לְהַכַּלָּה שֶׁזֶּה מַפְרִיעַ בְּלִמּוּד, וְאַחֲרֵי הָאֵרוּסִין יֵשׁ לְהַרְבּוֹת בְּלִמּוּד מַה שֶּׁאֶפְשָׁר, וּלְטִיּוּלִים וַדַּאי שֶׁלֹּא כְּדַאי, וּלְבַקֵּר אֵצֶל קְרוֹבִים עִם הַכַּלָּה גַּם לֹא לְהַרְבּוֹת. וְשָׁמַעְתִּי מֵהָרַב רְפָאֵל ווֹלְף שְׁלִיטָ"א, שֶׁדַּעַת מָרָן כֵּן גַּם כְּשֶׁהַנִּשּׂוּאִין סְמוּכִין לִזְמַן הַתְּנָאִים.<p dir="rtl">
וּמַעֲשֶׂה שֶׁהָיָה בְּחָתָן שֶׁסִּפֵּר לְמָרָן זצוק"ל, שֶׁהוֹרֵי הַכַּלָּה גָּרִים בְּחֵיפָה וְהִזְמִינוּ אוֹתוֹ כַּנָּהוּג לְשַׁבָּת. מָרָן הוֹרָה לוֹ שֶׁרַק בְּלֵיל שַׁבָּת יֹאכַל אֶצְלָם, וְלַמָּחֳרָת שֶׁלֹּא יֵלֵךְ וְלֹא יִתְרָאֶה עִם הַכַּלָּה. וּמָרָן הַגָּאוֹן רַבִּי יוֹסֵף שָׁלוֹם אֶלְיָשִׁיב זצוק"ל הֵשִׁיב לִי בָּזֶה, דְּבִזְמַנֵּנוּ יֶשְׁנָם הַנּוֹהֲגִים לְהַרְבּוֹת בִּפְגִישׁוֹת בֵּין הַתְּנָאִים לַנִּשּׂוּאִין, אֲבָל אֵין רָאוּי לִנְהֹג כֵּן, אֶלָּא לְמַעֵט בִּפְגִישׁוֹת. עַד כָּאן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כא אין לזלזל בשום מצוה בשביל השתדלות לשאת אשה">כא. אֵין לְזַלְזֵל בְּשׁוּם מִצְוָה בִּשְׁבִיל הִשְׁתַּדְּלוּת לָשֵׂאת אִשָּׁה</h3><p dir="rtl">
וְאַקְדִּים אֶת כַּוָּנָתִי בְּמַעֲשֶׂה שֶׁקָּרָה אִתִּי. פַּעַם בְּאַחַת נְסִיעוֹתַי לַדְּרָשׁוֹת, הָיָה זֶה בִּנְתַנְיָה, נִגְּשׁוּ אֵלַי שְׁנֵי בַּחוּרִים בְּגִיל הַ - 30, חוֹבְשֵׁי כִּפּוֹת עַל רֹאשָׁם, וּשְׁאֵלָתָם אֵלַי הָיְתָה כָּךְ: אָנוּ חוֹזְרִים בִּתְשׁוּבָה וּמִתְחַזְּקִים, וְכָאן בַּאֲזוֹרֵנוּ מִתְקַשִּׁים אֲנוּ לִמְצֹא אֶת זִוּוּגֵנוּ. וּבְכֵן, הַאִם יֵשׁ לָנוּ הֶתֵּר לְהוֹרִיד אֶת הַכִּפָּה עַל מְנָת שֶׁנּוּכָל בְּנָקֵל לִמְצֹא אֶת זִוּוּגֵנוּ?<p dir="rtl">
וְעָנִיתִי לָהֶם כָּךְ: מַאֲמִינִים אַתֶּם בַּה' אֱלֹקֵי יִשְׂרָאֵל הַמַּשְׁגִּיחַ עַל פְּרָט וּפְרָט מִבְּרוּאֵי עוֹלָמוֹ? וְעָנוּ לִי: בְּוַדַּאי!<p dir="rtl">
וּבְכֵן, מֵאַחַר וְאַתֶּם מַאֲמִינִים, הֲרֵי שֶׁהִנְּכֶם בָּאִים בְּהַצָּעָה כָּזוֹ לַה' יִתְבָּרַךְ: רִבּוֹנוֹ שֶׁל עוֹלָם, רוֹאִים אָנוּ שֶׁהִנְּךָ מִתְקַשֶּׁה לִמְצֹא עֲבוּרֵנוּ אֶת בַּת זוּגָתֵנוּ, אִם כֵּן, יֵשׁ לָנוּ הַצָּעָה לְהַצִּיעַ לְךָ וּלְהָקֵל מֵעָלֶיךָ אֶת אֲשֶׁר אַתָּה מִתְקַשֶּׁה בּוֹ: נוֹרִיד אֶת הַכִּפָּה מֵעַל רָאשֵׁינוּ וּבְכָךְ נָקֵל עָלֶיךָ אֶת מְלַאכְתְּךָ לִמְצֹא לָנוּ אֶת בַּת זוּגָתֵנוּ! הֲתַעֲלֶה עַל הַדַּעַת הַצָּעָה שֶׁכָּזוֹ?! הַקָּדוֹשׁ בָּרוֹךְ הוּא כֹּל יָכוֹל, אֶלָּא שֶׁמַּעֲמִיד אֶת בְּנֵי הָאָדָם בְּמִבְחָנִים וּבְנִסְיוֹנוֹת לִרְאוֹת עַד כַּמָּה אֱמוּנָתָם כֵּנָה וַחֲזָקָה בּוֹ, וְלָכֵן מְנַסֶּה אֶתְכֶם הָאֱלֹקִים הֲתִשְׁמְרוּ מִצְווֹתָיו אִם לֹא, וְחָלִילָה לָכֶם "לַעֲזֹר לוֹ" בְּכָךְ שֶׁתִּפְעֲלוּ בִּפְעֻלּוֹת שֶׁהֵמָּה נֶגֶד רְצוֹנוֹ.<p dir="rtl">
וְעוֹד יָבִין הַמִּתְעַכֵּב מִלִּמְצֹא זִוּוּגוֹ, שֶׁבְּכָךְ שֶׁיָּקֵל בְּמִצְווֹת, הֲרֵי בַּת זוּגָתוֹ שֶׁתִּמָּצֵא לוֹ תִּהְיֶה בְּהֶתְאֵם לְרָמָתוֹ, וְאִם אַתָּה רוֹאֶה לְנָכוֹן דַּוְקָא בְּעֵת כָּזֹאת לָרֶדֶת בָּרָמָה הָרוּחָנִית, הֲרֵי שֶׁטָּעִיתָ טָעוּת חֲמוּרָה, וּמִי יוֹדֵעַ אִם תּוּכַל לְתַקֵּן אוֹתָהּ אֵי פַּעַם מִכַּמָּה סִבּוֹת: רֵאשִׁית, אַחַר שֶׁהִנְּךָ מוֹרִיד אֶת רָמָתְךָ הָרוּחָנִית, בַּת זוּגָתְךָ תִּמָּצֵא לְךָ בְּהֶתְאֵם לְרָמָתְךָ הַיְרוּדָה, וּמִי מַבְטִיחַ לְךָ שֶׁכְּשֶׁתִּרְצֶה לַחֲזֹר לְעַצְמְךָ, וְכָל שֶׁכֵּן לַעֲלוֹת יוֹתֵר, תַּסְכִּים הַבַּת זוּג לְשַׁנּוֹת אֶת אֹרַח הַחַיִּים כְּפִי שֶׁהִכִּירָה אוֹתְךָ בְּשָׁעָה שֶׁנִּשֵּׂאתֶם? וְעוֹד, עַל פִּי רֹב עָלוּל אַתָּה לָרֶדֶת הַרְבֵּה יוֹתֵר מִמַּה שֶּׁהָיִיתָ, אַחַר שֶׁבַּת זוּגָתְךָ גִּלְּתָה אוֹתְךָ כְּפַשְׁרָן הַמִּתְפַּשֵּׁר לְמַעֲנָהּ לְהָקֵל מִתּוֹרָה וּמִצְווֹת, אֲזַי תְּנַצֵּל אֶת חֹסֶר יַצִּיבוּתְךָ לְהוֹבִילְךָ כְּכָל אֲשֶׁר תַּחְפֹּץ, בִּהְיוֹת הָרשֶׁם שֶׁיָּצַרְתָּ לְעַצְמְךָ רשֶׁם שֶׁל חַלַּשׁ הָאֹפִי הַנִּתָּן לְהַטּוֹת אֶת לְבָבוֹ עֲבוּר כָּל לַחַץ, וּלְעוֹלָם לֹא תִּתְיָאֵשׁ הִיא, לְפָחוֹת לְנַסּוֹת לַעֲמֹד עַל שֶׁלָּהּ, אַחַר שֶׁ"הַהַצְלָחָה" כְּבָר הֵאִירָה לָהּ פָּנִים נֶגְדְּךָ בֶּעָבָר.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כב כשההצעה נראית וההורים מתנגדים">כב. כְּשֶׁהַהַצָּעָה נִרְאֵית וְהַהוֹרִים מִתְנַגְּדִים</h3><p dir="rtl">
אֵין סָפֵק שֶׁיֵּשׁ לְכָל בֵּן וּבַת לְהִוָּעֵץ בְּחַוַּת דַּעַת שֶׁל הוֹרֵיהֶם בְּעִנְיַן נִשּׂוּאֵיהֶם. הֵן מִצַּד שֶׁמְּבֻגָּרִים הֵמָּה מֵהֶם וּבַעֲלֵי נִסָּיוֹן יֵחָשְׁבוּ, וְהֵן מִצַּד הַדֶּרֶךְ אֶרֶץ - חוֹבָה עַל בְּנֵי הַזּוּג לְשַׁתְּפָם וּלְכַבְּדָם בְּצַעַד גּוֹרָלִי זֶה בְּחַיֵּיהֶם, וּבְוַדַּאי שֶׁאֵין זוֹ דֶּרֶךְ אֶרֶץ לַעֲשׂוֹת אֶת כָּל הַהֶסְדֵּרִים בְּהַעֲלָמַת עַיִן מֵהַהוֹרִים - וְלָבוֹא אֲלֵיהֶם כְּשֶׁנִּצְרָכִים הֵם לְמָמוֹנָם וּלְעֶזְרָתָם, הֲלֹא בְּכָךְ הַפְּגִיעָה בָּהֶם קָשָׁה.<p dir="rtl">
אוּלָם לְגַבֵּי הַהַחְלָטָה - יֵשׁ לִנְהֹג כָּךְ:<p dir="rtl">
אִם זָכִיתָ וּמָצָאתָ אִשָּׁה הַהוֹגֶנֶת לְךָ עַל פִּי הַתּוֹרָה, וּלְאַחַר יֵעוּץ עִם רַבּוֹתֶיךָ נוֹכַחְתָּ כִּי זֹאת הָאִשָּׁה שֶׁאִתָּהּ תּוּכַל לְהָקִים בַּיִת כָּשֵׁר וְנֶאֱמָן בְּיִשְׂרָאֵל, וּמָצְאָה הַנַּעֲרָה חֵן בְּעֵינֶיךָ, וְהוֹרֶיךָ מִתְנַגְּדִים לָהּ מִסִּבָּה שֶׁאֵינָהּ מֻצְדֶּקֶת לְפִי דַּעַת תּוֹרָה, כְּגוֹן שֶׁטּוֹעֲנִים שֶׁאֵינָהּ מַסְפִּיק יָפָה, אֵינָהּ מַסְפִּיק חֲכָמָה, אֵין לָהּ מִקְצוֹעַ, וְכַדּוֹמֶה טִעוּנִים כָּאֵלֶּה שֶׁאֵינָם צְרִיכִים לְהַפְרִיעַ חַיֵּי נִשּׂוּאִין כְּשֵׁרִים, וּבִפְרָט שֶׁבְּעֵינֶיךָ נִרְאֶה שֶׁהוֹגֶנֶת אִשָּׁה זוֹ לְקַחְתָּהּ - מֻתָּר וְגַם מִצְוָה עָלֶיךָ לְסָרֵב לָהֶם וּלְהַסְבִּירָם בְּטוּב טַעַם אֶת סִבַּת סֵרוּבְךָ, וְרַשַּׁאי אַתָּה לַעֲמֹד עַל שֶׁלְּךָ לְבִלְתִּי שְׁמֹעַ בְּקוֹלָם.<p dir="rtl">
וְאִם לְסִבַּת סֵרוּבָם יֵשׁ מָקוֹם לְהִסְתַּפֵּק וַחֲשָׁשָׁם סָבִיר, יֵשׁ לְהִתְיָעֵץ עִם רַב שֶׁמְּקֻבָּל עַל שְׁנֵי הַצְּדָדִים שֶׁיַּכְרִיעַ - וּכְפִי שֶׁיִּפְסֹק כֵּן יַעֲשׂוּ, וַאֲזַי הַשָּׁלוֹם יָבוֹא עַל מְקוֹמוֹ, כְּהַבְטָחַת הַתּוֹרָה: "תַּלְמִידֵי חֲכָמִים מַרְבִּים שָׁלוֹם בָּעוֹלָם".<p dir="rtl">
וּמַעֲשֶׂה הָיָה בְּעִנְיָן שֶׁכָּזֶה עִם הָרַב "קְהִלּוֹת יַעֲקֹב" בְּבָחוּר שֶׁהִצִּיעוּ לְפָנָיו שִׁדּוּךְ, וְנִפְגְּשׁוּ שְׁתֵּי פְּעָמִים וְהוּטַב הַדָּבָר בְּעֵינָיו, אֶלָּא שֶׁהוֹרָיו טָעֲנוּ כְּלַפָּיו, שֶׁהֱיוֹת שֶׁזֶּה לוֹ הַשִּׁדּוּךְ הָרִאשׁוֹן, וְאִם כֵּן, צָעִיר הוּא וְאֵינוֹ מֵבִין, וְאִם כָּךְ, כְּדַאי שֶׁיִּפָּגֵשׁ עִם אֲחֵרוֹת. וּבָא לִפְנֵי מָרָן הַ"קְּהִלּוֹת יַעֲקֹב", וְהֵשִׁיב לוֹ, שֶׁאִם יֵשׁ בְּלִבּוֹ סְפֵקוֹת, הֲרֵי שֶׁבְּוַדַּאי צָרִיךְ לִשְׁמֹעַ הַצָּעוֹת אֲחֵרוֹת, אֲבָל אִם בְּעֵינָיו נִרְאֶה הַדָּבָר וְיִדְחֶה זֹאת רַק כְּדֵי לִרְאוֹת עוֹד הַצָּעוֹת, הֲרֵיהוּ מֵסֵב בְּחִנָּם צַעַר לְזוּלָתוֹ, וּכְשֶׁגּוֹרְמִים צַעַר, סוֹבְלִים הַרְבֵּה צָרוֹת בַּחַיִּים <span class="booklinks" onclick="sendBookLink(this)" onmouseover="setBookLinkTitle(this)">(קונטרס "בית רבי" בספר "אשכבתיה דרבי")</span>.<p dir="rtl">
וְהַרְבֵּה מַעֲשִׂים כָּאֵלּוּ יֶשְׁנָם מִיּוֹם לְיוֹם, וְרָאֹה רָאִינוּ אֲשֶׁר רַבּוֹת מַחֲשָׁבוֹת בְּלֵב אִישׁ וּלְבַסּוֹף עֲצַת ה' הִיא תָּקוּם. לִפְעָמִים מוּצָפִים בְּנֵי הַזּוּג בְּהִתְנַגְּדֻיּוֹת רַבּוֹת מִקֶּרֶב בְּנֵי מִשְׁפְּחוֹתֵיהֶם, וְרַבּוֹת מַחֲשָׁבוֹת בְּלֵב אֲנָשִׁים רַבִּים לְהַפְרִיד וּלְבַטֵּל אֶת זִמְמַת הַנִּשּׂוּאִין, אוּלָם כֵּיוָן שֶׁהוֹלְכִים הֵמָּה בַּעֲצַת ה' - שׁוֹאֲלִים חָכָם וּמִתְיָעֲצִים בְּדַעַת תּוֹרָה, אֲזַי מִתְקַיֵּם בָּהֶם "הִיא תָּקוּם". הִיא - עֲצַת ה' - שֶׁהִיא דַּעַת תּוֹרָה - קָמָה וּמִתְגַּבֶּרֶת, וּלְבַסּוֹף מִתְקַיֵּם בָּהֶם "בִּרְצוֹת ה' דַּרְכֵי אִישׁ גַּם אוֹיְבָיו יַשְׁלִם אִתּוֹ". הַשִּׂמְחָה מִתְפַּשֶּׁטֶת בְּקֶרֶב כָּל בְּנֵי הַמִּשְׁפָּחָה, וְכֻלָּם מִתְרַצִּים לְבַסּוֹף לַעֲצַת ה' שֶׁנִּהְיְתָה לִמְצִיאוּת. וּבִתְקוּפַת בֵּינַיִם אֶפְשָׁר שֶׁיִּשְׁתַּלְּחוּ אִיּוּמִים: אִם תִּתְחַתֵּן אִתָּהּ, אֲנִי לֹא אֶעֱזֹר בִּפְרוּטָה! אִם תִּשָּׂא אוֹתָהּ לְאִשָּׁה, אֲנִי יוֹתֵר לֹא אַבָּא שֶׁלְּךָ! לֹא אָבוֹא לַחֲתֻנָּה שֶׁלְּךָ! וְכַדּוֹמֶה, לָכֵן יֵשׁ לִנְהֹג בִּתְקוּפָה זוֹ בְּהַרְבֵּה אִפּוּק וְסַבְלָנוּת, וּלְהִזָּהֵר שֶׁלֹּא לִפְגֹּעַ בַּהוֹרִים, וְשֶׁלֹּא לְהִכָּשֵׁל בַּעֲוֹן זִלְזוּל אָב וָאֵם, חַס וְחָלִילָה, וּלְהַאֲמִין שֶׁבַּסּוֹף הַכֹּל יִסְתַּדֵּר, אַחַר שֶׁהוֹלֵךְ הוּא בַּעֲצַת ה' - דַּעַת תּוֹרָה - אֵין לוֹ מַה לִּירָא מֵהַקְפָּדָתָם וּמֵאִחוּלֵיהֶם הַמַּבְעִיתִים, סוֹף סוֹף כָּל הַקְּלָלוֹת יֵהָפְכוּ לִבְרָכוֹת, לִשְׂבִיעוּת רְצוֹנָם הַמָּלֵא שֶׁל קְרוֹבֵי הַמִּשְׁפָּחָה.<p dir="rtl">
עַל הַזּוּג לָדַעַת: אֵין דָּבָר קָדוֹשׁ יוֹתֵר מֵאֲשֶׁר לְהִנָּשֵׂא בִּקְדֻשָּׁה, וְכַיָּדוּעַ, שֶׁלְּכָל דָּבָר שֶׁבִּקְדֻשָּׁה יֶשְׁנָם מְקַטְרְגִים, וּפְעָמִים כְּשֶׁרוֹאֶה כֹּחַ הָרָע שֶׁיָּכוֹל מִזִּוּוּג שֶׁכָּזֶה לָצֵאת קִדּוּשׁ ה', בַּיִת טָהוֹר, זֶרַע קָדוֹשׁ - יוֹתֵר מַרְבֶּה אֶת קִטְרוּגָיו עֲלֵיהֶם, וּמִתְבַּטֵּא הַדָּבָר בִּלְחָצִים וְהִתְנַגְּדֻיּוֹת. אוּלָם עֲלֵיהֶם לָדַעַת שֶׁכָּל זֶה מַעֲשֵׂה שָׂטָן, וַעֲלֵיהֶם לִהְיוֹת יַצִּיבִים בְּדַעְתָּם, וְהַכֹּל בְּנֹעַם וּבְדֶרֶךְ אֶרֶץ, אוּלָם לֹא לְהִכָּנַע, וְלִהְיוֹת צְמוּדִים לַעֲצַת רַב וּמוֹרֵה דֶּרֶךְ.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כג עשה לך רב">כג. עֲשֵׂה לְךָ רַב</h3><p dir="rtl">
ְיֵשׁ לְכָל בָּחוּר שֶׁהִגִּיעַ לְפִרְקוֹ לְהִתְיָעֵץ עִם רַבּוֹ הַמַּכִּירוֹ וְיוֹדֵעַ טְבָעָיו וְכִשּׁוּרָיו לְהוֹרוֹת לוֹ הַדֶּרֶךָ הַנְּכוֹנָה עֲבוּרוֹ, כֵּיוָן שֶׁהָעֵצוֹת מִשְׁתַּנּוֹת לְפִי אָפְיוֹ וְטִבְעוֹ וּמִדּוֹתָיו שֶׁל כָּל בָּחוּר וּבָחוּר, וְאֵין הַצָּעָה וְעֵצָה הַמַּתְאִימָה לְבָחוּר זֶה מַתְאִימָה לְאַחֵר. הַדְּבָרִים אֲמוּרִים הֵן לְגַבֵּי גִּיל הַנִּשּׂוּאִין - שֶׁיֶּשְׁנָם כָּאֵלֶּה שֶׁיֵּשׁ לְהַצִּיעַ לָהֶם לְהִנָּשֵׂא מִיָּד, וְיֶשְׁנָם כָּאֵלֶּה שֶׁיֵּשׁ לְהַצִּיעַ לָהֶם לְהַמְתִּין, וְהֵן לְגַבֵּי עַל מָה וְעַד כַּמָּה לְהַקְפִּיד בְּתֹאַר וּמִדּוֹת הַבַּת זוּג, שֶׁאֵין הַדְּבָרִים שָׁוִים לְכָל אֶחָד. לָכֵן אֵין חָכָם, אֶלָּא הַמִּתְיָעֵץ עִם רַבּוֹ הָאָהוּב וְהָאוֹהֵב, הַיּוֹדֵעַ נֶפֶשׁ תַּלְמִידוֹ וְחָפֵץ בְּטוֹבָתוֹ, וְאֵין הַקָּדוֹשׁ בָּרוּךְ הוּא מֵבִיא תַּקָּלָה עַל יְדֵי חַכְמֵי יִשְׂרָאֵל, וְהַשּׁוֹמֵעַ לְעֵצָה - חָכָם, כִּי אַחַר הַכֹּל אֵין בְּיָדֵינוּ, רַק לַעֲשׂוֹת הִשְׁתַּדְּלוּת בְּנוֹשֵׂא זֶה וְתוּ לֹא.<p dir="rtl">
זִוּוּגוֹ שֶׁל אָדָם קָשֶׁה כִּקְרִיעַת יַם סוּף, וְאֶפְשָׁר לְהַסְבִּיר שֶׁהַכַּוָּנָה מִבְּחִינָתֵנוּ, שֶׁהֲרֵי מִבְּחִינָתוֹ יִתְבָּרַךְ כֹּל יָכוֹל הוּא, אוּלָם מִבְּחִינָתֵנוּ קָשָׁה הִיא הַהַכְרָעָה אֵיזֶה זִוּוּג מַתְאִים וְאֵיזֶה לֹא. כְּמוֹ לְהַכְרִיעַ וְלִפְסֹק יָם לִשְׁנֵי חֲלָקִים וְלִסְלֹל בּוֹ דֶּרֶךְ לָלֶכֶת בָּהּ - כֵּן קָשֶׁה לְהַכְרִיעַ וְלִפְסֹק מַהוּ הַזִּוּוּג הַנָּכוֹן לִשְׁלֵמוּת הָאָדָם. וּכְמוֹ שֶׁפֵּרְשׁוּ "מָצָא אִשָּׁה מָצָא טוֹב" - כַּאֲשֶׁר מָצָא אִשָּׁה כִּמְצִיאָה מִן הַשָּׁמַיִם, שֶׁלֹּא בְּכֹחוֹת עַצְמוֹ, אֶלָּא בְּסִיַּעְתָּא דִּשְׁמַיָּא - אֲזַי מָצָא טוֹב, אוּלָם הַחוֹשֵׁב "מוֹצֵא אֲנִי" - שֶׁהַדָּבָר תָּלוּי בּוֹ, בְּכֹחוֹתָיו וּבְשִׂכְלוֹ, אֲזַי..<p dir="rtl">
וּכְמוֹ שֶׁפֵּרֵשׁ הַגְּרָ"א עַל הַפָּסוּק "אִם ה' לֹא יִבְנֶה בַיִת שָׁוְא עָמְלוּ בוֹנָיו בּוֹ" - בַּיִת הוּא הַזִּוּוּג. וְאָמַר "אִם ה' לֹא יִבְנֶה בַיִת" - שָׁוְא הוּא עֵסֶק בְּנֵי הָאָדָם בְּעִנְיָן הַזִּוּוּג, לְפִי שֶׁהַכֹּל מֵאִתּוֹ יִתְבָּרַךְ. וּמוּבָא בַּסֵּפֶר "בִּנְיָן עֲדֵי עַד": אֵין לַצָּעִיר לִסְמֹךְ עַל עַצְמוֹ, כֵּיוָן שֶׁהוּא חֲסַר נִסָּיוֹן, אֶלָּא יוֹתֵר יֵשׁ לִסְמֹךְ עַל דַּעַת הַהוֹרִים. בְּמִקְרִים שֶׁאֵין הַשְׁקָפוֹתָיו זֵהוֹת עִם אֵלּוּ שֶׁל הַהוֹרִים, כְּגוֹן בָּנִים מִבָּתִּים חִלּוֹנִיִּים, עָלָיו לְהִתְיָעֵץ עִם רַבּוֹתָיו אוֹ אַבְרֵכִים מְנֻסִּים, מִפְּנֵי שֶׁרַבִּים הֵם הַדְּבָרִים הַנִּרְאִים חֲשׁוּבִים לַצָּעִיר, וּבֶאֱמֶת אֵינָם כֹּה חֲשׁוּבִים, אוֹ לְהֵפֶךְ. בַּעַל הַנִּסָּיוֹן שׁוֹפֵט בְּעֵינַיִם אֲחֵרוֹת אֶת הֶחָשׁוּב וְהַטָּפֵל, וְיוֹדֵעַ כֵּיצַד יֵשׁ לִבְחֹן כָּל פְּרָט.<p dir="rtl">
יֵשׁ לָדַעַת, שֶׁיְּדִידֵי הַצַּד הַשֵּׁנִי נוֹטִים מְאֹד לְהַגְזִים בְּשִׁבְחָם שֶׁל מְקֹרְבֵיהֶם, וּמֵאִידָךְ, אִם הַנִּשְׁאָל צָעִיר, יִתָּכֵן וְהוּא חוֹתֵךְ אֶת הַדְּבָרִים בְּחַד צְדָדִיּוּת - לְחִיּוּב אוֹ לִשְׁלִילָה - מִשּׁוּם חֶסְרוֹן הֲבָנָתוֹ, לְגַבֵּי הַהֶבֵּטִים הַשּׁוֹנִים שֶׁבָּהֶם אֶפְשָׁר לְהַעֲרִיךְ כָּל תְּכוּנָה.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כד אין לגשת לשתי הצעות לסרוגין">כד. אֵין לָגֶשֶׁת לִשְׁתֵּי הַצָּעוֹת לְסֵרוּגִין</h3><p dir="rtl">
אֵין לָגֶשֶׁת בְּשׁוּם אֹפֶן לִשְׁתֵּי הַצָּעוֹת לְסֵרוּגִין, שֶׁכֵּן שִׁדּוּךְ אֵינוֹ עִנְיָן מִסְחָרִי, אֶלָּא עִנְיָן אִישִׁי, רִגְשִׁי וּפְנִימִי. אָמְנָם אִם נִקְלָעִים לְמַצָּב שֶׁל אִי יְכֹלֶת הַחְלָטָה, יֵשׁ מָקוֹם בְּמִקְרִים מְסֻיָּמִים לִקְבֹּעַ הֲפוּגָה וּלְנַסּוֹת הַצָּעָה אַחֶרֶת, אֲבָל דָּבָר זֶה רָאוּי שֶׁיֵּעָשֶׂה רַק אַחַר הִתְיָעֲצוּת עִם רַבּוֹתָיו אוֹ תַּלְמִיד חָכָם בַּעַל נִסָּיוֹן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כה אין להפגש אלא לאחר ברורים">כה. אֵין לְהִפָּגֵשׁ אֶלָּא לְאַחַר בֵּרוּרִים</h3><p dir="rtl">
לֹא תֵּכֶף כְּשֶׁמַּצִּיעִים לְךָ הַצָּעָה תִּקְבַּע פְּגִישָׁה, זֹאת מִכַּמָּה סִבּוֹת:<p dir="rtl">
<b>1. בִּטּוּל זְמַָן.</b><p dir="rtl">
לְהִתְכּוֹנֵן לַפְּגִישָׁה, אֵצֶל הַרְבֵּה זֶה לוֹקֵחַ זְמַן. לְהִתְרַחֵץ, לְהִתְלַבֵּשׁ, לִנְסֹעַ לִמְקוֹם הַפְּגִישָׁה, וּבְעִקָּר לִהְיוֹת מֻטְרָד וּמָתוּחַ מֵהַתּוֹצָאוֹת, וְאוּלַי בִּכְלָל כְּבָר מִמַּבָּט רִאשׁוֹן תִּשְׁלֹל אֶת הַמֻּצַּעַת לְךָ, וְנִמְצָא כָּל תִּקְוָתְךָ הָיְתָה לָרִיק. לָכֵן, קֹדֶם כֹּל לְבָרֵר אֶת אֲשֶׁר אֶפְשָׁר לְבָרֵר, וְרַק אִם לְאַחַר הַבֵּרוּרִים, פָּחוֹת אוֹ יוֹתֵר, נִרְאֵית לְךָ הַהַצָּעָה תּוֹאֶמֶת, לֵךְ לַפְּגִישָׁה.<p dir="rtl">
<b>2. אַל תַּרְבֶּה שִׂיחָה עִם הָאִשָּׁה.</b><p dir="rtl">
יִתָּכֵן וּכְבָר מִבֵּרוּרִים רִאשׁוֹנִים עוֹד קֹדֶם שֶׁתִּרְאֶנָּה, תִּוָּכַח כִּי אֵינָהּ תּוֹאֶמֶת לְךָ הַצָּעָה זוֹ, וְאָז תַּחְשׂךְ מֵעַצְמְךָ שִׂיחָה בְּטֵלָה, כִּי אִם לֹא כֵן, אֶלָּא לְלֹא בֵּרוּר תִּגַּשׁ לַפְּגִישָׁה וְתִוָּכַח מִיָּד שֶׁאֵינָהּ תּוֹאֶמֶת לְךָ, הֲרֵי לֹא נָעִים לַחְתֹּךְ תֵּכֶף, אֶלָּא מְדַבְּרִים זְמַן מָה בֵּינֵיהֶם, וְדִבּוּרִים אֵלּוּ אֵינָם אֶלָּא שִׂיחָה בְּטֵלָה הַגּוֹרֶמֶת עָווֹן.<p dir="rtl">
<b>3. מַלְכֹּדֶת.</b><p dir="rtl">
יִתָּכֵן וּמֵאַחַר וְלֹא בֵּרַרְתָּ עַל אָפְיָהּ שֶׁל הַמֻּצַּעַת לְךָ, עַל הַיִּרְאַת שָׁמַיִם שֶׁלָּהּ וּמִדּוֹתֶיהָ, תֻּקְסַם מִמַּרְאֵה עֵינֶיךָ וְתִתְפַּתֶּה לְקַחְתָּהּ בְּוִתּוּר מָלֵא עַל עֶקְרוֹנוֹתֶיךָ, וְנִמְצָא נָפַלְתָּ לְמַלְכֹּדֶת הַיֵּצֶר, וְהַתּוֹצָאוֹת מִי יְשׁוּרֵם.<p dir="rtl">
<b>4. חֲשַׁשׁ פְּגִיעָה.</b><p dir="rtl">
לָמָּה לְהַגִּיעַ לְמַצָּב שֶׁתִּצְטָרֵךְ לִפְגֹּעַ בַּמֻּצַּעַת בִּזְמַן שֶׁיָּכֹלְתָּ לַחֲסֹךְ זֹאת בְּבֵרוּרִים קֹדֶם הַפְּגִישָׁה. הֲלֹא "פְּגִיעָה" הִיא דָּבָר חָמוּר הַיָּכוֹל לְעַכֵּב לְךָ הַרְבֵּה יְשׁוּעוֹת, וְרַבִּים הֵם הַסִּפּוּרִים וּמְפֻרְסָמִים הֵמָּה עַל "הַפּוֹגְעִים" שֶׁעָצְרוּ אֶת הַיְשׁוּעָה לְעַצְמָם שָׁנִים רַבּוֹת, וְעַד שֶׁלֹּא פִּיְּסוּ פִּיּוּס מָלֵא לַנִּפְגָּע, לֹא נוֹשְׁעוּ.<p dir="rtl">
<b>5. חֲלִישׁוּת הָדַּעַת.</b><p dir="rtl">
וְיִתָּכֵן שֶׁאַתָּה תִּפָּגַע וְתִשָּׁבֵר מִכָּךְ שֶׁהַמֻּצַּעַת תִּדְחֶה אוֹתְךָ, וְלָמָּה לְךָ לְהַגִּיעַ לְמַצָּב כָּזֶה שֶׁיִתָּכֵן שֶׁהָיָה נִמְנָע לוּ הָיִיתָ מְבָרֵר וּמֵבִין מִדַּעְתְּךָ שֶׁהַצָּעָה שֶׁכָּזוֹ לֹא תִּרְצֶה בִּי וְתִדְחֶה אוֹתִי. וְאִם כֵּן, לְחִנָּם גָּרַמְתָּ לְעַצְמֶךָ עָגְמַת נֶפֶשׁ וְצַעַר. וְעוֹד מִכְשׁוֹלִים רַבִּים יְכוֹלִים לָצֵאת מִפְּגִישׁוֹת קֹדֶם בֵּרוּרִים, וְאֵין הַמָּקוֹם לְפָרְטָם, וּמוּבָנִים הֵמָּה לַמֵּבִין.<p dir="rtl">
דַּעַת מָרָן הֶ"חָפֶץ חַיִּים" בְּמִכְתָּב שֶׁכָּתַב רַבִּי אֶלְחָנָן וָסֶרְמַן (פורסם במבקשי תורה כרך ד' קובץ א' עמוד סד) אֶת אֲשֶׁר שָׁמַע מִפֶּה קָדוֹשׁ בַּעַל הֶחָפֶץ חַיִּים זַצַ"ל, כִּי מִנְהַג הָעוֹלָם בְּשִׁדּוּכִין לְהִתְרָאוֹת בְּטֶרֶם כֹּל הוּא שֶׁלֹּא כַּהֹגֶן, כִּי מֵהָרָאוּי לְאַחֵר אֶת הַהִתְרָאוּת אַחֲרֵי כָּל הַחֲקִירוֹת וּדְרִישׁוֹת מִשְּׁנֵי הַצְּדָדִים וְכָל פְּרָטֵי הַדִּין וּדְבָרִים שֶׁבֵּין הַצְּדָדִים, וְאַחַר כָּךְ, כַּאֲשֶׁר הֻשְׁווּ בְּכָל הַפְּרָטִים, אָז יִתְרָאוּ, וְלֹא קֹדֶם. עַד כָּאן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כו בררנות מיותרת">כו. בָּרְרָנוּת מְיֻותֶּרֶת</h3><p dir="rtl">
יֶשְׁנָם הַדּוֹחִים מַזָּלָם בַּיָּדַיִם, וּמִסִּבּוֹת שֶׁאֵין בְּהֶצְדֵּקָם לִדְחוֹת שִׁדּוּךְ פּוֹסְקִים הֵמָּה לְעַצְמָם לִדְחוֹת אֶת הַמֻּצָּעִים לָהֶם. וְהַנִּסָּיוֹן הוֹכִיחַ, שֶׁהַתְּמִימִים וְהַיְשָׁרִים בְּלִבּוֹתָם זָכוּ לְהָקִים מַהֵר מִשְׁפָּחוֹת לְתִפְאֶרֶת, וְאִלּוּ הַבָּרְרָנִים - לֹא דַּי שֶׁמַּה שֶּׁבִּקְּשׁוּ לֹא עָלְתָה בְּיָדָם, אֶלָּא שֶׁקִּבְּלוּ הַרְבֵּה פָּחוֹת מֵאֵלּוּ שֶׁלֹּא בֵּרְרוּ בֵּרוּרִים מְיֻתָּרִים, וְיֶשְׁנָם כָּאֵלֶּה שֶׁגַּם אֶת זֶה לֹא קִבְּלוּ, וְנִשְׁאֲרוּ עַד גִּיל מְבֻגָּר בְּיָדַיִם רֵיקוֹת בִּבְחִינַת "פַּלְגָּא דְּגוּפָא".<p dir="rtl">
וְכָאן נָבִיא מִכְתָּב חָשׁוּב מֵהַסְּטַיְפֵּלֶר זצוק"ל לִרְאוֹת עַד כַּמָּה מְסֻכָּן הַדָּבָר מְאֹד לִדְחוֹת מִסִּבָּה שֶׁאֵינָהּ מֻצְדֶּקֶת: וְאַף זוֹ רָעָה חוֹלָה רָאִיתִי, שֶׁיֵּשׁ כָּאֵלֶּה, שֶׁבְּרֹב גַּאֲוָתָם מְאַבְּדִים בַּיָּדַיִם אֶת הַ"בַּת פְּלוֹנִי" שֶׁלָּהֶם.. דְּהִנֵּה הוּא מְדַמֶּה בְּעַצְמוֹ שֶׁהוּא מַשֶּׁהוּ מְיֻחָד בְּמִינוֹ, וְצָרִיךְ הוּא אַחַת כָּזוֹ שֶׁכָּל הַמַּעֲלוֹת יֵשׁ בָּהּ, פִּקְחוּת, עֲשִׁירוּת, יֹפִי, יִחוּס, וְכוּ' וְכוּ', וּמִמֵּילָא, כָּל מִי שֶׁהוּא נִפְגָּשׁ אִתָּהּ - לֹא טוֹבָה עֲבוּרוֹ, שֶׁלְּזוֹ חָסֵר הַפִּקְחוּת שֶׁהוּא חוֹשֵׁב עָלֶיהָ, וְזוֹ יוֹתֵר מִדַּי גְּבוֹהָה, וְזוֹ יוֹתֵר מִדַּי נְמוּכָה, וְזוֹ דַּוְקָא בֵּינוֹנִית וְזֶה לֹא טוֹב בִּשְׁבִילוֹ, וְכָאן אֵין כֶּסֶף וְכָאן אֵין יִחוּס, וְכָךְ הוּא הוֹלֵךְ וּמְבַלֶּה כַּמָּה שָׁנִים מֵהַשָּׁנִים הַיָּפוֹת בְּיוֹתֵר בְּחַיָּיו שֶׁל אָדָם <span class="booklinks" onclick="sendBookLink(this)" onmouseover="setBookLinkTitle(this)">(20 עַד 30)</span> בְּחִפּוּשׂ אַחַר הַשִּׁדּוּךְ "הַמַּתְאִים" הַמְדֻמֶּה לוֹ בְּדִמְיוֹנוֹ, וְכַמּוּבָן שֶׁיּוֹצֵא מֵהַלִּמּוּד עַל יְדֵי זֶה, וַעֲצַבָּיו נִמְרָטִים, וְהַשָּׁנִים מִתְקַדְּמוֹת, וְהוּא כְּבָר בֶּן כ"ו כ"ז כ"ח, וְעָדַיִן נָתוּן בַּסְחַרְחֹרֶת וּבַתִּסְבֹּכֶת הַזּוֹ שֶׁל חִפּוּשׂ אַחַר "שִׁדּוּךְ מְיֻחָד" "הַמַּתְאִים לוֹ", עַד שֶׁלְּבַסּוֹף בִּדְלֵית בְּרֵרָה כְּבָר עוֹשֶׂה אֵיזֶה שִׁדּוּךְ שֶׁהוּא, לֹא זֶה שֶׁחָלַם עָלָיו, כִּי כָּזֶה לֹא מַגִּיעַ לוֹ בִּכְלָל, וְיִתָּכֵן שֶׁכָּזֶה גַּם אֵין בִּכְלָל בָּעוֹלָם, וְגַם לֹא הַ"בַּת פְּלוֹנִי" שֶׁלּוֹ..<p dir="rtl">
וְכָאן אָמַר לִי הָרַב בְּהִתְרַגְּשׁוּת שֶׁל כְּאֵב לֵב אֲמִתִּי: הִנֵּה בָּאִים אֵלַי הַרְבֵּה בַּחוּרִים מְבֻגָּרִים, בְּגִילִים: 24, 25, 26, 27, 28 וָמַעְלָה, וְדִמְעָתָם עַל לֶחְיָם, אֵיפֹה הַ"בַּת פְּלוֹנִי" שֶׁלִּי?.. וַאֲנִי מֵשִׁיב לָהֶם: אַתָּה כְּבָר נִפְגַּשְׁתָּ אִתָּהּ לִפְנֵי כַּמָּה שָׁנִים, בִּתְחִלַּת הַצָּעוֹת הַשִּׁדּוּכִים שֶׁלְּךָ, וְלֹא רָצִיתָ בָּהּ, הִיא לֹא מָצְאָה חֵן בְּעֵינֶיךָ בִּגְלָל אֵיזֶה תֵּרוּץ טִפְּשִׁי, וְהִיא כְּבָר מִזְּמַן הִתְחַתְּנָה עִם מִישֶׁהוּ אַחֵר..<p dir="rtl">
וְהוֹסִיף רַבֵּנוּ: וְכָל זֶה בָּא כְּשֶׁהוֹלְכִים בְּעַקְמִימוּת וּבְגֹבַהּ לֵב. וְאִלּוּ כְּנֶגֶד זֶה אַשְׁרֵי חֶלְקָם שֶׁל הַתְּמִימִים וְהַיְשָׁרִים בְּלִבּוֹתָם, אֵלּוּ הַבַּחוּרִים הַיְקָרִים שֶׁאֵינָם מְהַלְּכִים בִּגְדוֹלוֹת וּבְנִפְלָאוֹת, וְהֵם צְנוּעִים וַעֲנָוִים, וְאֵינָם מְדַמְיְנִים דִּמְיוֹנוֹת שָׁוְא, לֹא עַל עַצְמָם וְלֹא עַל הַמְיֹעֶדֶת לָהֶם, וְהוֹלְכִים בְּתֹם וּבְישֶׁר, וְהֵם מְאוֹד מְרֻצִּים כְּשֶׁמַּצִּיעִים לָהֶם בַּת יִשְׂרָאֵל כְּשֵׁרָה, בַּעֲלַת מִדּוֹת טוֹבוֹת, וְאֵינָם נוֹתְנִים עֵינֵיהֶם לֹא בְּמָמוֹן, וְלֹא בְּיֹפִי מְדֻמֶּה, וְהֵם מְחֻנָּכִים עַל דִּבְרֵי הָרָמָ"א בְּאֶבֶן הָעֵזֶר, שֶׁמַּה שֶּׁיִתֵּן לָהֶם חוֹתְנָם יִקְחוּ בְּעַיִן טוֹבָה וּבְעַיִן יָפָה, וְאָז יַצְלִיחוּ. וְהֵם מַרְגִּישִׁים בְּעַצְמָם שִׂמְחָה כְּשֶׁשּׁוֹמְעִים שֶׁהַצַּד הַשֵּׁנִי חָפֵץ בָּהֶם, וְאָז זֶה אשֶׁר בִּשְׁבִילָם, וְזוֹכִים לְהִתְחַתֵּן בִּצְעִירוּתָם, וְחַיֵּיהֶם טוֹבִים וּמְאֻשָּׁרִים עִם הַ"בַּת פְּלוֹנִי" הָאֲמִתִּית שֶׁלָּהֶם, כִּי לֹא הִתְחַכְּמוּ עַל הַ"בַּת קוֹל". וַאֲפִלּוּ שֶׁהַשִּׁדּוּךְ לֹא הָיָה "מַרְעִישׁ" - לְמִי זֶה אִכְפַּת, הֲלֹא הַחַיִּים שֶׁלָּהֶם מְאֻשָּׁרִים, וְזוֹ הַמְיֹעֶדֶת לוֹ אַרְבָּעִים יוֹם קֹדֶם יְצִירַת הַוָּלָד עַל פִּי בַּת קוֹל מִשָּׁמַיִם - הִיא לוֹ לְעֵזֶר אֲמִתִּי לִשְׁקֹד בַּתּוֹרָה בְּשַׁלְוָה, וְזוֹכִים לְדוֹר יְשָׁרִים יְבֹרַךְ וּלְכָל טוּב. אַשְׁרֵי חֶלְקוֹ שֶׁל הַהוֹלֵךְ בְּיַשְׁרוּת, וַהֲלֹא מִקְרָא מָלֵא דִּבֵּר הַכָּתוּב: "הֵיטִיבָה ה' לַטּוֹבִים וְלִישָׁרִים בְּלִבּוֹתָם!"..<p dir="rtl">
וּפְעָמִים רַבּוֹת, כְּשֶׁהָיוּ בָּאִים אֵלָיו בַּחוּרִים מְבֻגָּרִים לְבַקֵּשׁ בְּרָכָה עַל שִׁדּוּךְ, הָיָה מָרָן גּוֹעֵר בָּהֶם שֶׁהֵם הִפְסִידוּ בַּיָּדַיִם אֶת זִוּוּגָם הַמְיֹעָד לָהֶם, וּלְפָחוֹת מִכָּאן וָאֵילָךְ שֶׁלֹּא יַפְסִידוּ בַּיָּדַיִם אֶת מַה שֶּׁעַכְשָׁו מַצִּיעִים לָהֶם.<p dir="rtl">
וְכֹה הָיוּ דְּבָרָיו: בְּעִקָּר מַה שֶּׁצָרִיךְ לְחַפֵּשׂ בְּשִׁדּוּךְ הוּא - א. יִרְאַת שָׁמַיִם. ב. מִדּוֹת טוֹבוֹת. ג. שֶׁיְּהֵא הוֹלֵךְ עַל הַדֶּרֶךְ (מַתְאִים). יֶתֶר הַדְּבָרִים שֶׁמְּחַפְּשִׂים הֲרֵי זֶה מֵעֲצַת הַיֵּצֶר, כִּי אִי אֶפְשָׁר לִמְצֹא אֶת כָּל הַמַּעֲלוֹת בְּאָדָם אֶחָד. וּבְהִזְדַּמְּנוּת אַחֶרֶת אָמַר לְבָחוּר: כֶּסֶף וְיֹפִי הֲרֵי זֶה דָּבָר טוֹב, אֲבָל כָּל זֶה רַק כַּאֲשֶׁר הוֹלֵךְ, אֲבָל כַּאֲשֶׁר לֹא הוֹלֵךְ, חַיָּבִים לְוַתֵּר עַל כָּךְ, אֲבָל מִדּוֹת טוֹבוֹת אִי אֶפְשָׁר לְוַתֵּר עַל זֶה בְּשׁוּם אֹפֶן, כִּי בְּלִי מִדּוֹת הֲרֵי זֶה גֵּיהִנֹּם בַּבַּיִת חָלִילָה, וְחָזַר עַל כָּךְ כַּמָּה פְּעָמִים.<p dir="rtl">
פַּעַם בָּא אֵלָיו בָּחוּר בִּשְׁאֵלָה, מֵאַחַר וּמַצִּיעִים לוֹ שְׁנֵי שִׁדּוּכִים, וּבְשִׁדּוּךְ הָאֶחָד יֵשׁ חִסָּרוֹן זֶה - וּבַשִּׁדּוּךְ הַשֵּׁנִי יֵשׁ חִסָּרוֹן אַחֵר, מַה לְּהַעְדִּיף? מָרָן עָנָה בְּחָכְמָתוֹ: שְׁמַע נָא, בָּחוּר יָקָר! אִי אֶפְשָׁר לִמְצֹא שִׁדּוּךְ עִם כָּל הַמַּעֲלוֹת, וְתָמִיד יֵשׁ אֵיזֶה חִסָּרוֹן, וְאִם כֵּן, מַאי נַפְקָא מִינַהּ אִם תִּסְבֹּל מֵחִסָּרוֹן זֶה אוֹ תִּסְבֹּל מֵחִסָּרוֹן אַחֵר. עַד כָּאן.<p dir="rtl">
סִפֵּר לִי אַחַד הָאַבְרֵכִים, יְרֵא שָׁמַיִם וְנֶאֱמָן, מֵהַכּוֹלֵל בּוֹ לָמַדְנוּ יַחַד, שֶׁבְּמֶשֶׁךְ תְּקוּפָה מְסֻיֶּמֶת, לִפְנֵי כְּעֶשְׂרִים שָׁנָה, הָיָה מְשַׁמֵּשׁ אֶת הָרַב הַמְקֻבָּל רַבִּי יִצְחָק כַּדּוּרִי זצוק"ל, וּפַעַם אַחַת בְּקַחְתּוֹ אוֹתוֹ לְבֵית הַכְּנֶסֶת מוּסָיוֹף לִתְפִלַּת שַׁחֲרִית עֲצָרָתָם אִמָּא מְבֻגֶּרֶת וּבִתָּהּ בַּת הַשְּׁלוֹשִׁים, וְהָאִמָּא נָפְלָה לְרַגְלֵי הָרַב וְהֵחֵלָּה לִבְכֹּת בְּקוֹל גָּדוֹל עַל בִּתָּהּ בַּת הַשְּׁלוֹשִׁים שֶׁעֲדַיִן לֹא נִשְּׂאָה, וְאוֹתוֹ אַבְרֵךְ רָצָה לַהֲסִיטָהּ מִן הַדֶּרֶךְ וּלְפַנּוֹתָהּ לָרַב לִתְפִלַּת שַׁחֲרִית, וְהָרַב אָמַר לוֹ: הַמְתֵּן. וְנִתְעַכֵּב כָּךְ שְׁתֵּי דַּקּוֹת בְּעֵרֶךְ, וּלְבַסּוֹף שָׁאַל אֶת הָאִמָּא, הַאִם הָיְתָה לְבִתָּהּ הַצָּעַת בָּחוּר לִפְנֵי כְּעֶשֶׂר שָׁנִים וְהַבַּת דָּחֲתָה הַצָּעָה זוֹ לְלֹא סִבָּה, וְעָנְתָה הָאֵם: אָמְנָם כֵּן. עָנָה לָהּ הָרַב: אִם כֵּן, מָה אֲנִי יָכוֹל לַעֲזֹר לָךְ?!<p dir="rtl">
(חייבים להדגיש, פרק זה שכתבנו נכתב בכללות, אולם בוודאי שיש לדון בכל שידוך לגופו של ענין, שכן פעמים שהסיבה היא בנפשו או בנפשה של המשודך וכמובן שיש פעמים שישנה הצדקה בביטול, ורק שלא יהא מצב של סירוב מחמת קלות ראש, זלזול בגישה לשידוך, דחיה מסיבה שרירותית שלבו חפץ עדיין בחיי רווקות וכיוצא).<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כז לא לפרסם את מהלך הפגישות וההתקדמות עד לאחר התנאים">כז. לֹא לְפַרְסֵם אֶת מַהֲלַךְ הַפְּגִישׁוֹת וְהַהִתְקַדְּמוּת עַד לְאַחַר הַתְּנָאִים</h3><p dir="rtl">
מוּבָא בְּשֵׁם הָרַב שִׂמְחָה כֹּהֵן בְּסִפְרוֹ "הַבַּיִת הַיְּהוּדִי" עַל זְהִירוּת מֵהַחֲבֵרִים וְהַקְּרוֹבִים:<p dir="rtl">
הַבֵּן וְהַבַּת שֶׁפְּנֵיהֶם לְנִשּׂוּאִין, חַיָּבִים לְהִזָּהֵר מִלְּשַׁתֵּף חֲבֵרִים אוֹ קְרוֹבִים שֶׁאֵין זְקוּקִים לַעֲצָתָם כְּדֵי לְהַחְלִיט בַּנּוֹשֵׂא. גַּם אִם נִרְאֶה לָהֶם שֶׁהֵם 'בְּשֵׁלִים' לְהַחְלָטָה חִיּוּבִית וְ'לִגְמֹר' אֶת הַשִּׁדּוּךְ, לֹא כְּדַאי לְהוֹדִיעַ זֹאת לַאֲחֵרִים לִפְנֵי שֶׁהַדָּבָר הֻסְכַּם גַּם עַל יְדֵי הוֹרֵיהֶם. זְהִירוּת זוֹ תַּחְסֹךְ אִי נְעִימוּת הָעֲלוּלָה לִצְמֹחַ אִם הַהוֹרִים מִשְּׁנֵי הַצְּדָדִים לֹא יִשְׁתַּוּוּ בֵּינֵיהֶם עַל רֶקַע כַּלְכָּלִי אוֹ אַחֵר. כְּמוֹ כֵן יֵשׁ לְהִמָּנַע מִלְּסַפֵּר לַחֲבֵרִים וְאַף לֹא לִקְרוֹבֵי מִשְׁפָּחָה עַל הַהַצָּעָה הַמֻּצַּעַת, וְלָבֶטַח לֹא עַל קִיּוּם הַפְּגִישׁוֹת, גַּם אִם הַתַּהֲלִיךְ מָצוּי עַל סַף סִכּוּם חִיּוּבִי. הַפִּרְסוּם עָשׂוּי לִיצֹר לַחַץ חֶבְרָתִי. הַכֹּל מַמְתִּינִים לְסִיּוּמָהּ הַטּוֹב שֶׁל הַשְּׁמוּעָה הַנְּפוֹצָה. לַחַץ זֶה יִגְרֹם, שֶׁגַּם אִם יֵשׁ לַנִּפְגָּשׁ מַחֲשָׁבוֹת עַל הַפְסָקַת הַקֶּשֶׁר, הוּא עָלוּל לְהַחְלִיט בְּחִיּוּב בְּעִקְּבוֹת הַצִּפִּיָּה וְהַבְּשׂוֹרָה שֶׁחֲבֵרָיו מַמְתִּינִים לָהֶן.<p dir="rtl">
<h3 dir="rtl" id="510_chaya_beemuna, פרק ב' הדרכה מעשית והתמודדות בשידוכין לאשה, כח להמתין בסבלנות להחלטת הצד השני">כח. לְהַמְתִּין בְּסַבְלָנוּת לְהַחְלָטַת הַצַּד הַשֵּׁנִי</h3><p dir="rtl">
פְּעָמִים שֶׁנִּפְגָּשִׁים, וְאֵין תְּשׁוּבָה חִיּוּבִית תֵּכֶף לְאַחַר פְּגִישָׁה רִאשׁוֹנָה, וְיִתָּכֵן מֵחֲמַת גַּאֲוָה אוֹ מֵחֲמַת סְתָם פְּזִיזוּת אוֹמֵר הַצַּד הָרִאשׁוֹן: אִם אֵין הַצַּד הַשֵּׁנִי נוֹתֵן תְּשׁוּבָה תֵּכֶף - אֲנִי לֹא רוֹצֶה וְלֹא מְעֻנְיָן. זֶה לֹא נָכוֹן. יִתָּכֵן וְהוּא מְהַסֵּס וְחוֹשֵׁב, וְלָכֵן הַמְתֵּן, וְאֵין לְהִפָּגַע אִם הַצַּד הַשֵּׁנִי עוֹנֶה: אָמְנָם אֲנִי מְהַסֵּס, אוּלָם בְּכָל זֹאת מַסְכִּים לְעוֹד פְּגִישָׁה. זֶה דֶּרֶךְ הָעוֹלָם - שֶׁאֲנָשִׁים מִתְלַבְּטִים וּלְבַסּוֹף מַחְלִיטִים.<p dir="rtl">
וְעַל כָּךְ יֶשְׁנוֹ מִכְתָּב נִפְלָא מֵהַסְּטַיְפֶּלֶר: מִזֶּה שֶׁהַצַּד הַשֵּׁנִי לֹא עוֹנֶה אַחַר הַפְּגִישׁוֹת הָרִאשׁוֹנוֹת, אֵין עֲדַיִן רְאָיָה שֶׁאֵינוֹ רוֹצֶה. רַק אַחַר הַפְּגִישָׁה הָרְבִיעִית, אָז רְאָיָה מֵהַשְּׁתִיקָה שֶׁלֹּא רוֹצִים. כִּי בַּפְּגִישׁוֹת הָרִאשׁוֹנוֹת לִפְעָמִים לֹא מוֹצֵא חֵן בְּעֵינֵי הַמְדֻבֶּרֶת דְּבָרִים חִיצוֹנִיִּים, וְלָכֵן הִיא מְהַסֶּסֶת, אָמְנָם אַחַר כָּךְ הִיא מִתְפַּכַּחַת וּמִתְיָעֶצֶת, וּמְשִׁיבָה בְּחִיּוּב כַּעֲבֹר זְמַן.<p dir="rtl">
<h2 dir="rtl" id="510_chaya_beemuna, פרק ג' התמודדות בזוגיות ובשלום בית לאשה">פֶּרֶק ג' - הִתְמוֹדְדוּת בְּזוּגִיוּת וּבִשְׁלוֹם בַּיִת - לָאִשָּׁה</h2><p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, א אסור להתחרט ולחוש אשמה באכזבת הזיווג">א. אָסוּר לְהִתְחָרֵט וְלָחוּשׁ אַשְׁמָה בְּאַכְזָבַת הַזִּיוּוּג</h3><p dir="rtl">
נָשִׁים יְקָרוֹת.<p dir="rtl">
אֹמַר לָכֶן מִשְׁפָּט אֶחָד הַמּוּבָא בְּסֵפֶר "חוֹבַת הַלְּבָבוֹת" סוֹף שַׁעַר הַבִּטָּחוֹן, אִם תַּפְנִימוּ מִשְׁפָּט זֶה, תְּשַׁנְּנוּ אוֹתוֹ, תִּשְׁתַּדְּלוּ לִחְיוֹת עַל פִּיו, תִּרְאוּ חַיִּים חֲדָשִׁים, טוֹבִים וּמְתֻקָּנִים.<p dir="rtl">
וְכָךְ כּוֹתֵב רַבֵּנוּ בַּחְיֵי בְּסִפְרוֹ חוֹבַת הַלְּבָבוֹת:<p dir="rtl">
<b>אָמַר הַבּוֹטֵחַ: "מֵעוֹלָם לֹא הִסְכַּמְתִּי עַל דָּבָר וְחָפַצְתִּי בְּזוּלָתוֹ".</b><p dir="rtl">
וּנְבָאֵר מִשְׁפָּט זֶה.<p dir="rtl">
יְסוֹד מִצְוַת הַבִּטָּחוֹן בַּה' בָּנוּי עַל הָאֱמוּנָה שֶׁהַקָּדוֹשׁ בָּרוּךְ הוּא מְסַדֵּר לְאָדָם אֶת עִנְיָנָיו, פַּרְנָסָתוֹ שֶׁל אָדָם קְצוּבָה, זִוּוּגוֹ גָּזוּר וְכָל אֲשֶׁר לָאָדָם מֻשְׁגָּח בְּהַשְׁגָּחָה פְּרָטִית, וְלָכֵן בְּעִנְיְנֵי הַחֹמֶר וּכְמוֹ בַּמֶּה יַעֲסֹק הָאָדָם, כַּמָּה יַרְוִיחַ, אֵימָתַי יַרְוִיחַ, אֵיזֶה בַּיִת יִקְנֶה, אֵיזֶה רָהִיט יִקְנֶה, אֵיזוֹ מְכוֹנִית יִקְנֶה, וְעַד הַלְּבוּשׁ שֶׁל הָאָדָם אֵיזֶה בֶּגֶד אוֹ מִנְעָל יִקְנֶה, הַכֹּל בְּהַשְׁגָּחָה פְּרָטִית, וְהַכֹּל נִגְזַר וְהֻכְרַז מֵרֹאשׁ כַּמְבֹאָר בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(סוטה ב' ע"א)</span>: בַּיִת פְּלוֹנִי לִפְלוֹנִי.. שָׂדֶה פְּלוֹנִית לִפְלוֹנִי.. אִשָּׁה פְּלוֹנִית לִפְלוֹנִי.. וְעַל אַחַת כַּמָּה וְכַמָּה זִוּוּגוֹ שֶׁל הָאָדָם, שֶׁבְּוַדַּאי אֵין כָּאן מַגָּע "הַטֶּבַע" כְּלָל, כָּל עִנְיָן זֶה הוּא שְׁמֵימִי "נֶטּוֹ", אֵין בּוֹ תַּעֲרֹבֶת שֵׂכֶל וּגְבוּרָה. מֵה' אִשָּׁה לְאִישׁ וּכְמוֹ שֶׁכָּתַבְנוּ לְעֵיל בְּנוֹשֵׂא "הַשִּׁדּוּכִין".<p dir="rtl">
וְלָכֵן בְּכָל הַקָּשׁוּר לְעִנְיְנֵי הַחֹמֶר עַל הָאָדָם לַעֲסֹק בָּהֶם רַק לְשֵׁם הִשְׁתַּדְּלוּת, כִּי כָּךְ רְצוֹן ה' שֶׁיּוֹרִיד שִׁפְעוֹ בְּדֶרֶךְ טֶבַע, אוּלָם עָלֵינוּ לְהַאֲמִין שֶׁאֵין יָדֵינוּ בְּתוֹצְאוֹת הַחֹמֶר שֶׁיַּגִּיעוּ אֵלֵינוּ, אֶלָּא הַכֹּל בְּהַשְׁגָּחָה פְּרָטִית, וְלָכֵן כַּמָּה שֶׁהָאָדָם יוֹתֵר בַּעַל בִּטָּחוֹן בַּה', כָּךְ מֻטָּל עָלָיו לַעֲסֹק פָּחוֹת בְּהִשְׁתַּדְּלוּת, הַדָּבָר תָּלוּי בְּמִדַּת בִּטְחוֹנוֹ שֶׁל הָאָדָם הַמִּתְבַּטֵּאת בִּרְגִיעָתוֹ וְשַׁלְוָתוֹ, וְאִם רָגוּעַ וְשָׁלֵו הוּא בְּעֵסֶק מוּעָט - יְמַעֵט בַּהִשְׁתַּדְּלוּת.<p dir="rtl">
אוּלָם בְּעִנְיְנֵי רוּחָנִיּוּת כְּמוֹ תּוֹרָה, יִרְאַת שָׁמַיִם, תִּקּוּן הַמִּדּוֹת וּשְׁבִירַת הַתַּאֲווֹת, אָכֵן גַּם בָּהֶם הַתּוֹצָאוֹת וְהַהַצְלָחוֹת בִּידֵי ה', אוּלָם בְּאֵלּוּ נִצְטַוִּינוּ לְהִשְׁתַּדֵּל בְּכָל כֹּחֵנוּ, וְלֹא לַחֲשֹׂךְ בַּהִשְׁתַּדְּלוּת וְלִבְטֹחַ בַּה', אֶלָּא שֶׁמִּלְּבַד שֶׁנִּבְטַח בַּה' שֶׁיַּעַזְרֵנוּ, עָלֵינוּ לַעֲסֹק בָּהֶם בְּכָל כֹּחֵנוּ, וְאַדְרַבָּא זֶה הַתְּנַאי כְּדֵי שֶׁנִּזְכֶּה לְסִיַּעְתָּא דִּשְׁמַיָּא וּלְהַצְלָחָה בְּרוּחָנִיּוּת, בְּאִם נִתְאַמֵּץ בְּכָל כֹּחֵנוּ בַּעֲבוֹדַת ה'.<p dir="rtl">
וּמֵעַתָּה נָבוֹא לְבֵאוּר דִּבְרֵי הַבּוֹטֵחַ הַמּוּבָא בְּסֵפֶר חוֹבַת הַלְּבָבוֹת:<p dir="rtl">
בְּעִנְיְנֵי הַחֹמֶר, שֶׁכָּאָמוּר הַכֹּל תָּלוּי בַּבּוֹרֵא, וְאֵין יַד הַטֶּבַע וְהַהִשְׁתַּדְּלוּת פּוֹעֲלִים מְאוּמָה, מֵעוֹלָם לֹא הִסְכַּמְתִּי עַל דָּבָר, מֵעוֹלָם לֹא הֶחְלַטְתִּי עַל דָּבָר, וּכְמוֹ לָשֵׂאת אִשָּׁה פְּלוֹנִית, לִקְנוֹת בַּיִת פְּלוֹנִי, מְכוֹנִית פְּלוֹנִית - וְחָפַצְתִּי בְּזוּלָתוֹ, וּלְאַחַר מִכֵּן הִתְחָרַטְתִּי מִפְּעֻלָּתִי וְחָפַצְתִּי בְּמַשֶּׁהוּ אַחֵר, כִּי הֵבַנְתִּי שֶׁמֵּאַחַר וְעָשִׂיתִי מַעֲשֶׂה, זֶהוּ רְצוֹן ה', וְאֵין מַה לְּהִתְחָרֵט.<p dir="rtl">
כַּמָּה חַיִּים טוֹבִים יִחְיֶה אָדָם זֶה הַחַי בְּלִי חֲרָטוֹת, בְּלִי תְּחוּשַׁת אַכְזָבוֹת, בְּלִי הַאֲשָׁמוֹת לֹא אֶת עַצְמוֹ וְלֹא אֶת אֲחֵרִים, בְּיָדְעוֹ: עָשִׂיתִי מַה שֶּׁעָשִׂיתִי, זֶהוּ, זֶה רְצוֹן ה', אֵין לַחֲפֹץ בְּזוּלַת זֶה בְּשׁוּם אֹפֶן!<p dir="rtl">
רֹב כְּכָל דִּכְאוֹנָם שֶׁל בְּנֵי אָדָם, עַצְבָּנוּתָם, עִצְבוֹנָם, הוּא מִפְּנֵי שֶׁמְּאֻכְזָבִים הֵמָּה מֵהַחַיִּים, אוֹ מִפְּנֵי שֶׁמַּהֲלַךְ הַחַיִּים לֹא הוֹלֵךְ כִּרְצוֹנָם וְכִשְׁאִיפָתָם, אוֹ מִפְּנֵי שֶׁאוֹכְלִים אֶת בְּשָׂרָם וְנוֹהֲמִים מֵחֲרָטָה עַל טָעֻיּוֹת שֶׁעָשׂוּ כִּבְיָכוֹל. לָמָּה לֹא חָשַׁבְתִּי מַסְפִּיק.. לָמָּה לֹא בֵּרַרְתִּי מַסְפִּיק.. קָנִיתִי מְכוֹנִית, אַחַר כָּךְ רָאִיתִי שֶׁיֵּשׁ מְכוֹנִית יוֹתֵר זוֹלָה.. פָּחוֹת צְרִיכָה בְּדֶלֶק.. קָנִיתִי בַּיִת, לָמָּה הִזְדָּרַזְתִּי, הִנֵּה בַּיִת אַחֵר יוֹתֵר זוֹל, וּבוֹ יוֹתֵר אוֹר וַאֲוִיר.. וְעַד כְּדֵי כָּךְ שֶׁחֲרָטָתָם גַּם בַּדָּבָר הַשְּׁמֵימִי בְּיוֹתֵר, וְהוּא נָשָׂאתִי אִשָּׁה, אוֹ נִשֵּׂאתִי לְבַעַל, הִתְאַכְזַבְתִּי.. חֲבָל.. לָמָּה מִהַרְתִּי.. חֲבָל שֶׁלֹּא בֵּרַרְתִּי מַשֶּׁהוּ אַחֵר.. חֲבָל שֶׁלֹּא עָמַדְתִּי עַל הַסִּגְנוֹן שֶׁרָצִיתִי.. הִנֵּה חֲבֵרִי, חֲבֶרְתִּי הִמְתִּינוּ, בֵּרְרוּ, וְהִרְוִיחוּ..<p dir="rtl">
מַחְשָׁבוֹת שֶׁכָּאֵלּוּ מִלְּבַד שֶׁהִנָּם הוֹרְסוֹת לָאָדָם אֶת הַיֹּפִי שֶׁבַּחַיִּים, אֶת הַהֲנָאָה מֵהַחַיִּים, עוֹד הָאָסוֹן בָּהֶם שֶׁהֵמָּה כְּפִירָה גְּמוּרָה בְּהַנְהָגַת ה', אוֹ שֶׁאִם מַאֲמִין הוּא הָאָדָם בַּהַשְׁגָּחָה, אֶלָּא שֶׁבְּכָל זֹאת חָפֵץ בְּזוּלַת מַעֲשֵׂהוּ, הֲרֵי שֶׁהוּא מוֹרֵד בַּה', שֶׁכֵּן אֵינוֹ חָפֵץ לְהִכָּנֵס לִרְצוֹן ה', וְחָפֵץ בִּרְצוֹנוֹ שֶׁלּוֹ.<p dir="rtl">
וּלְעִנְיָנֵנוּ, אִשָּׁה יְקָרָה.<p dir="rtl">
הִתְחַתַּנְתְּ עִם בַּעֲלֵךְ, זֶהוּ בַּעֲלֵךְ שֶׁנִּקְבַּע לָךְ מִן הַשָּׁמַיִם, שְׁלֵמוּתֵךְ, טוֹבָתֵךְ, יִעוּדֵךְ הָאֲמִתִּי, זֶה אִתּוֹ, עִם בַּעֲלֵךְ זֶה דַּוְקָא, וְעָלַיִךְ לַעֲמֹד בִּפְנֵי כָּל הַקְּשָׁיִים שֶׁבְּמַהֲלַךְ נִשּׂוּאֵיכֶם, לְהִתְמוֹדֵד אִתָּם, מִכֵּיוָן שֶׁאֵינָם אֶלָּא אֶתְגָּרִים נִפְלָאִים לַהֲבִיאֵךְ לְמַעֲלוֹת הָאֱמוּנָה וְהַבִּטָּחוֹן בַּה'.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ב שתי שאלות ושתי תשובות לאשה המאוכזבת מזיווגה">ב. שְׁתֵּי שְׁאֵלוֹת וּשְׁתֵּי תְּשׁוּבוֹת לְאִשָּׁה הַמְאֻוכְזֶבֶת מִזִּיוּוּגָהּ</h3><p dir="rtl">
וְאִם תִּשְׁאֲלִי אוֹתִי ב' שְׁאֵלוֹת חֲזָקוֹת, וְאֵלּוּ הֵן:<p dir="rtl">
הָאַחַת, הֲלֹא יֵשׁ מֻשָּׂג בַּתּוֹרָה שֶׁל "גֵּרוּשִׁין", וְאֵימָתַי אִם לֹא בַּמִּקְרֶה הַזֶּה שֶׁלִּי עִם בַּעַל כָּזֶה..<p dir="rtl">
וְהַשֵּׁנִית, מִי אָמַר שֶׁבַּעַל זֶה הוּא זִוּוּגִי, אוּלַי אֵינוֹ זִוּוּגִי, וְרַק נִגְזַר עָלַי לְהִתְחַתֵּן עִמּוֹ לִזְמַן מָה, לִסְבֹּל וּלְהִתְגָּרֵשׁ עַד שֶׁאֶמְצָא אֶת זִוּוּגִי הַמַּתְאִים..<p dir="rtl">
<b>וּבְכֵן אֶעֱנֶה עַל ב' שְׁאֵלוֹת הַלָּלוּ</b><p dir="rtl">
אָכֵן, יֵשׁ מִצְוַת "גֵּרוּשִׁין" בַּתּוֹרָה, אוּלָם אֵימָתַי, זֶהוּ לְאַחַר שֶׁנִּסִּית אֶת כָּל הָאֶפְשָׁרֻיּוֹת לְשָׁלוֹם, הִשְׁתַּדַּלְתְּ לִכְבֹּשׁ כַּעֲסֵךְ, גַּאֲוָתֵךְ, לְמַעַן הַשָּׁלוֹם, הִתְאַמַּצְתְּ בְּמִדַּת הַוִּתּוּר בְּכָל כֹּחֵךְ, תָּרַמְתְּ וְהִקְרַבְתְּ אֶת צְרָכַיִךְ לְמַעַן הַשָּׁלוֹם, הִסְתַּפַּקְתְּ בְּמוּעָט לְמַעַן הַשָּׁלוֹם, הִתְאַמַּצְתְּ בְּכָל כֹּחֵךְ בֶּאֱמוּנָה וּבִטָּחוֹן בַּה', מִצִּית אֶת הָאֶתְגָּרִים שֶׁל הַנִּסְיוֹנוֹת שֶׁעָמְדוּ בְּפָנַיִךְ וְהִשְׁתַּדַּלְתְּ לְנַצֵּל אוֹתָם לִתְפִלָּה, לִכְנִיעָה, לֶאֱמוּנָה וּבִטָּחוֹן בַּה', וְאַחֲרֵי הַכֹּל רוֹאָה אַתְּ שֶׁכְּבָר אֵין בְּכֹחֵךְ שְׂאֵת סֵבֶל הַבַּעַל הַזֶּה, בַּעַל זֶה בְּמַעֲשָׂיו וְהַנְהָגָתוֹ מוֹצִיא אוֹתָךְ מִשַּׁלְוָתֵךְ, מֵאֱמוּנָתֵךְ, מְשַׁבֵּשׁ לָךְ אֶת תִּפְקוּד הַחַיִּים הַנּוֹרְמָלִי, אֲזַי לְאַחַר כָּל אֵלֶּה לְכִי הִתְיַעֲצִי עִם רַב מֻבְהָק, וּלְאַחַר הַסְכָּמָתוֹ עֲשִׂי מַעֲשֶׂה.. אוּלָם אִם לֹא עָשִׂית אֶת שֶׁלָּךְ, לְהִתְאַמֵּץ בְּכָל כֹּחֵךְ לְמַעַן הַשָּׁלוֹם, אִם זֶה פְּגִישׁוֹת עִם יוֹעֵץ נִשּׂוּאִין מֻבְהָק, יְרֵא שָׁמַיִם, אִם זֶה הִשְׁתַּדְּלוּת בְּכָל כֹּחֵךְ לְמַעַן הַשָּׁלוֹם כָּאָמוּר בְּוִתּוּר, בִּכְנִיעָה, בְּצִיּוּת לְהוֹרָאוֹת מַשְׁכִּינֵי שָׁלוֹם הַיּוֹעֲצִים עַל פִּי דַּעַת תּוֹרָה, הֵיאַךְ תִּהְיִי שְׁלֵמָה עִם עַצְמֵךְ בְּפֵרוּק הַבַּיִת?!<p dir="rtl">
הֲלֹא הִפְסַדְתְּ בְּזֶה בַּיִת, חִנּוּךְ יְלָדִים הַנֶּהֱרָס בְּעִקְּבוֹת גֵּרוּשִׁין, וּבְיוֹתֵר הִפְסַדְתְּ בְּזֶה אֶת שְׁלֵמוּתֵךְ וְיִעוּדֵךְ, שֶׁכֵּן מַצָּב זֶה יִתָּכֵן וְהָיָה אֶתְגָּר נִפְלָא עֲבוּרֵךְ לָבוֹא לִשְׁלֵמוּת אֵצֶל ה', וְעַתָּה הִפְסַדְתְּ אֶת יִעוּדֵךְ וּשְׁלֵמוּתֵךְ.<p dir="rtl">
שֶׁכֵּן עָלַיִךְ לָדַעַת אִשָּׁה יְקָרָה, פְּרָט חָשׁוּב לִמְאֹד מְאֹד, הַרְבֵּה פְּעָמִים כַּאֲשֶׁר הָאָדָם עוֹשֶׂה אֶת הַצְּעָדִים הַנְּכוֹנִים עַל פִּי הַתּוֹרָה לְמַעַן הַשָּׁלוֹם בְּוִתּוּר בִּכְנִיעָה בִּתְפִלָּה וּבֶאֱמוּנָה, לְבַסּוֹף נֶאֱמַר בּוֹ <span class="booklinks" onclick="sendBookLink(this)" onmouseover="setBookLinkTitle(this)">(משלי טז, ז)</span> "בִּרְצוֹת ה' דַּרְכֵי אִישׁ גַּם אוֹיְבָיו יַשְׁלִם אִתּוֹ", וְדָרְשׁוּ חֲזַ"ל גַּם אוֹיְבָיו אֵלּוּ אַנְשֵׁי בֵּיתוֹ, שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(מיכה ז, ו)</span>: ""אֹיְבֵי אִישׁ אַנְשֵׁי בֵיתוֹ".<p dir="rtl">
כְּלוֹמַר יִתָּכֵן לוּ הָיִית עוֹשָׂה כָּל הַמֻּטָּל עָלַיִךְ הָיָה נֶהֱפָךְ הַכֹּל לְטוֹבָה, וּבַעֲלֵךְ הָיָה נִכְנָע וּמַשְׁלִים אִתָּךְ, וּבִפְזִיזוּתֵךְ וּפַחֲזוּתֵךְ נָפַלְתְּ לְצַעַד שְׁלִילִי, מַפְסִיד וּמְצַעֵר.<p dir="rtl">
וּלְגַבֵּי הַשְּׁאֵלָה הַשֵּׁנִית שֶׁשָּׁאַלְתְּ מִי אָמַר שֶׁזֶּה זִוּוּגִי בִּכְלָל, לְפִי הַנִּרְאֶה אֵין זֶה זִוּוּגִי, אֶפָּרֵד וַאֲחַפֵּשׂ אֶת זִוּוּגִי הַמַּתְאִים.<p dir="rtl">
זוֹ שְׁטוּת נוֹרָאָה, שֶׁכֵּן וְכִי יֵשׁ נָבִיא שֶׁאָמַר לָךְ אִם זֶהוּ זִוּוּגֵךְ אוֹ שֶׁלֹּא. מִי הִתִּיר לָךְ לִפְסֹק לְעַצְמֵךְ אִם זֶהוּ זִוּוּגֵךְ אוֹ לֹא.<p dir="rtl">
הֲלֹא יִתָּכֵן בְּהֶחְלֵט שֶׁזֶּהוּ זִוּוּגֵךְ, וְנִגְזַר עָלַיִךְ לְהִתְמוֹדֵד עִמּוֹ, לְתַקֵּן מִדּוֹתַיִךְ עִמּוֹ, לִהְיוֹת הוּא הָאֶתְגָּר שֶׁלָּךְ לִהְיוֹת מֻשְׁלֶמֶת דַּרְכּוֹ, וּבְאֵיזֶה דֶּרֶךְ? הַתְּשׁוּבָה, מִכֹּחַ הַכְּנִיעָה וְהָאֱמוּנָה וְהַתְּפִלָּה שֶׁמַּצְרִיךְ הוּא אוֹתָךְ לְהִתְחַזֵּק בָּהֶם מִסִּבַּת הִתְנַהֲגוּתוֹ הַנְּלוֹזָה וְהַקְּלוֹקֶלֶת, בְּזֶה תַּגִּיעִי לִשְׁלֵמוּת - דַּרְכּוֹ שֶׁל בַּעַל זֶה דַּוְקָא.<p dir="rtl">
וְכִי יֵשׁ לָנוּ סִימָנִים מֻבְהָקִים הַכְּתוּבִים בְּאֵיזֶה מָקוֹם לָדַעַת אִם זֶהוּ הַזִּוּוּג אוֹ לֹא.<p dir="rtl">
הַגְּמָרָא מְסַפֶּרֶת עַל רַבִּי חִיָּא שֶׁהָיְתָה לוֹ אִשָּׁה קָשָׁה, הָעוֹשָׂה תָּמִיד הֵפֶךְ רְצוֹנוֹ, הֲכִי בִּשְׁבִיל כָּךְ הֶחְלִיט שֶׁאֵין זֶה זִוּוּגוֹ?! לֹא, אֶלָּא מָצָא בָּהּ נְקֻדּוֹת טוֹבוֹת וְקִיְּמָהּ אֶצְלוֹ, וּכְמוֹ שֶׁאָמַר: "דַּיֵּנוּ שֶׁמַּצִּילוֹת אוֹתָנוּ מִן הַחֵטְא, וּמְגַדְּלוֹת בָּנֵינוּ לַתּוֹרָה".<p dir="rtl">
לָכֵן אֵשֶׁת יִשְׂרָאֵל הַיְקָרָה, הִזָּהֲרִי מִן הַגֵּרוּשִׁין, שֶׁרַבּוֹת רָעוֹת הַיּוֹצְאוֹת מִן הַגֵּרוּשִׁין, וַעֲשִׂי צְעָדַיִךְ בִּמְתִינוּת, וּבְיִעוּץ, וְאָז תֵּלְכִי לָבֶטַח בְּדַרְכֵּךְ.<p dir="rtl">
שֶׁכֵּן כַּאֲשֶׁר תִּשְׁמְרִי צְעָדַיִךְ לַעֲשׂוֹתָם עַל פִּי יִעוּץ עִם יוֹעֵץ מֻבְהָק יְרֵא שָׁמַיִם, וּלְאַחַר מִכֵּן עִם שְׁאֵלַת רַב, אֲזַי גַּם אִם הַפִּתְרוֹן יִהְיֶה "גֵּרוּשִׁין" יִהְיֶה מַצְפּוּנֵךְ נָקִי, וְלֹא תִּחְיִי בְּ"רִגְשֵׁי חֲרָטָה" כָּל יָמַיִךְ, שֶׁמָּא לֹא עָשִׂיתִי טוֹב.. שֶׁמָּא פָּשַׁעְתִּי וּפָגַעְתִּי בְּבַעֲלִי וּבִילָדַי.. וְכַיּוֹצֵא.<p dir="rtl">
לְסִכּוּם, לְפָרֵק בַּיִת זֶהוּ אָסוֹן וְסַכָּנָה, פְּגִיעָה בָּאִישׁ, פְּגִיעָה בָּאִשָּׁה, פְּגִיעָה קָשָׁה וּמִשְׁקָע קָשֶׁה בַּיְלָדִים, בְּחִנּוּכָם, בְּשִׁדּוּכֵיהֶם וּלְמֶשֶׁךְ כָּל חַיֵּיהֶם וְכָאָמוּר, אֶלָּא אִם כֵּן הַמַּצָּב הַקַּיָּם הוּא גָּרוּעַ יוֹתֵר וּכְמוֹ שֶׁבֵּאַרְנוּ לְעֵיל.<p dir="rtl">
<b>לְסִכּוּם:</b><p dir="rtl">
לֹא לִהְיוֹת פְּזִיזִים, וְלֹא לַעֲשׂוֹת צַעַד מִבְּלִי ג' פְּרָטִים אֵלּוּ:<p dir="rtl">
א. לַעֲשׂוֹת כְּכָל הָאֶפְשָׁר בְּכָל הַכֹּחַ לְמַעַן הַשָּׁלוֹם בְּוִתּוּר, בִּכְנִיעָה, בִּתְפִלָּה וּבֶאֱמוּנָה.<p dir="rtl">
ב. יִעוּץ עִם יוֹעֵץ מִקְצוֹעִי מֻבְהָק יְרֵא שָׁמַיִם.<p dir="rtl">
ג. דַּעַת תּוֹרָה שֶׁל תַּלְמִיד חָכָם מֻבְהָק.<p dir="rtl">
וְאִם בְּשָׁלֹשׁ אֵלֶּה יָצָאת, וְיָדַעַתְּ כִּי יְשָׁרִים צְעָדַיִךְ, וּמֵה' הָיְתָה זֹאת.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ג אשה שנפל בחלקה בעל הלקוי במדותיו, פוגע, קמצן ועוד">ג. אִשָּׁה שֶׁנָּפַל בְּחֶלְקָהּ בַּעַל הַלָּקוּי בְּמִדּוֹתָיו, פּוֹגֵעַ, קַמְצָן וְעוֹד</h3><p dir="rtl">
בַּת יִשְׂרָאֵל, נִסְיוֹנוֹת הָאֱמוּנָה קָשִׁים הֵמָּה לִמְאֹד, נִסְיוֹנוֹת הָאֱמוּנָה הֵמָּה תַּכְלִית הָאָדָם, טָעוּת לַחֲשֹׁב שֶׁתַּכְלִית הָאָדָם הוּא לְהִתְחַתֵּן, לְהָבִיא יְלָדִים לְעוֹלָם. וְלֹא וָלֹא, אֵלּוּ הֵמָּה הַמִּצְווֹת, אוּלָם תַּכְלִית הַמִּצְווֹת הֵמָּה כְּדֵי שֶׁנַּאֲמִין בֶּאֱלֹקֵינוּ כַּמְבֹאָר בָּרַמְבַּ"ן <span class="booklinks" onclick="sendBookLink(this)" onmouseover="setBookLinkTitle(this)">(סוף פרשת "בא")</span> (וּבִפְרָט לָאִשָּׁה שֶׁאֵין מִצְוָה שֶׁל "פְּרִיָּה וּרְבִיָּה").<p dir="rtl">
הָעִקָּר הוּא לַעֲמֹד בְּנִסְיוֹנוֹת הָאֱמוּנָה, וְלָכֵן יִתָּכֵן וִיזַמֵּן ה' לָאִשָּׁה אִישׁ קָשֶׁה וְרַע לְנַסּוֹתָהּ בֶּאֱמוּנָה וְלַהֲבִיאָהּ עַל שְׁלֵמוּתָהּ.<p dir="rtl">
וְלָכֵן אִשָּׁה יְקָרָה, אִם נָפַל בְּחֶלְקֵךְ אִישׁ שֶׁכָּזֶה, הִתְאַמְּצִי בְּכָל כֹּחֵךְ לִרְאוֹת בּוֹ אֶת הִתְלַבְּשׁוּת רְצוֹן ה'.<p dir="rtl">
זִכְרִי טוֹב מִלִּים אֵלּוּ שֶׁכָּתַבְתִּי, הִתְנַהֲגוּת רָעָה, מַשְׁפִּילָה שֶׁל הַבַּעַל זֶהוּ הִתְלַבְּשׁוּת רְצוֹן ה', כְּלוֹמַר:<p dir="rtl">
כַּאֲשֶׁר בַּעֲלֵךְ פּוֹגֵעַ בָּךְ, מַשְׁפִּיל, מְבַזֶּה, זִכְרִי, זֶה לֹא הוּא, ה' אָמַר לוֹ לְקַלֵּל וּלְבַזּוֹת, רְצוֹן ה' הִתְלַבֵּשׁ בּוֹ לְבַזּוֹתֵנִי, שֶׁכֵּן כָּךְ נִגְזַר עָלַי, וַה' מַלְבִּישׁ אֶת רְצוֹנוֹ לְהַעֲנִישֵׁנִי בְּאִישׁ זֶה וְדַרְכּוֹ יוֹצֵא לַפֹּעַל מִשְׁפָּטִי עִם ה'.<p dir="rtl">
אֵין זֶה בְּנָקֵל לִרְכֹּשׁ אֱמוּנָה זוֹ, עָלַיִךְ לְהַקְדִּים וּלְהִתְכּוֹנֵן לִצְבֹּר הַרְבֵּה כֹּחוֹת שֶׁל אֱמוּנָה בְּתוֹכֵךְ שֶׁיִּהְיוּ מוּכָנִים לְהִשְׁתַּמֵּשׁ בָּהֶם בִּשְׁעַת נִסָּיוֹן, שֶׁכֵּן בְּלֹא הֲכָנָה לְמִלּוּי מַצְבֵּרִים בֶּאֱמוּנָה לֹא יִתָּכֵן שֶׁתִּשְׁלְפִי אֶת נֶשֶׁק הָאֱמוּנָה בְּדִיּוּק בְּרֶגַע הַנִּסָּיוֹן.<p dir="rtl">
וְלָכֵן עָלַיִךְ לְהַקְדִּים וְלִקְרֹא סִפְרֵי אֱמוּנָה לְמִינֵיהֶם, לְהַקְדִּים תְּפִלָּה בְּכָל יוֹם לַה' שֶׁיִּתֵּן בָּךְ כֹּחַ לִזְכֹּר אוֹתוֹ - אֶת ה' - בִּשְׁעַת נִסָּיוֹן, וְלִהְיוֹת חֲזָקָה שֶׁבְּאוֹתוֹ רֶגַע שֶׁל נִסָּיוֹן שֶׁיְּבַזֵּךְ בַּעֲלֵךְ, יְקַלֵּל, יִכְעַס וְכַיּוֹצֵא, מִיָּד יִהְיֶה בְּכֹחֵךְ לְהִתְבַּטֵּל לַה' וְלִזְכֹּר שֶׁבְּעֶצֶם זֶה רְצוֹן ה' שֶׁהִתְלַבֵּשׁ בְּבַעֲלִי זֶה, לְפִי שֶׁמַּגִּיעַ לִי עַתָּה אֵלּוּ הַבִּזְיוֹנוֹת וְהַהַשְׁפָּלוֹת, וְלָכֵן ה' הִלְבִּישׁ צַעֲרִי וְדִינִי בְּבַעֲלִי זֶה עַתָּה.<p dir="rtl">
זֶהוּ גּוֹרָלִי וּמַזָּלִי מֵאֵת ה', שֶׁכֵּן גַּם הַגּוֹרָל וְהַמַּזָּל הִנָּם בְּהַשְׁגָּחַת ה', הוּא הַקּוֹבֵעַ מַזָּל וְגוֹרָל, וּבְכֵן כָּךְ קָבַע לִי ה' שֶׁאֶחְיֶה לְפָחוֹת לִזְמַן מָה - עַד אֵימָתַי שֶׁיִּרְצֶה ה', כְּלוֹמַר, עַד אֵימָתַי שֶׁיִּרְצֶה ה' מַצָּב אַחֵר - אוֹ שֶׁיִּשְׁתַּנֶּה הַבַּעַל, אוֹ שֶׁאֶפָּרֵד מִמֶּנּוּ, בֵּינְתַיִם תַּחֲלִיטִי: אֵינֶנִּי עוֹשָׂה שׁוּם צַעַד, הוֹלֶכֶת אֲנִי בִּתְפִלָּה, בַּעֲצַת חָכָם, וּמֵה' אֲקַוֶּה שֶׁיְּכוֹנֵן דַּרְכִּי וְלֹא אֵבוֹשׁ וְלֹא אֶכָּשֵׁל לְעוֹלָם וָעֶד, וְלַה' תְּחִנָּתִי: "וְתַקְּנֵנִי בְּעֵצָה טוֹבָה מִלְּפָנֶיךָ". וְזוֹ צָרִיךְ שֶׁתְּהֵא תְּפִלָּתֵךְ לַה' תָּמִיד, שֶׁלֹּא תַּעֲשִׂי צַעַד לֹא נָכוֹן, אֶלָּא רַק אֶת אֲשֶׁר יִרְצֶה ה', וּבְדֶרֶךְ זוֹ שֶׁל תְּפִלָּה וּבִטָּחוֹן, תַּצְלִיחִי.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ד נסח תפלה לאשה שנפל בחלקה בעל לקוי במדותיו">ד. נֻסַּח תְּפִלָּה לְאִשָּׁה שֶׁנָּפַל בְּחֶלְקָהּ בַּעַל לָקוּי בְּמִדּוֹתָיו</h3><p dir="rtl">
הַבִּטָּחוֹן בַּה' צָרִיךְ שֶׁיְּהֵא עַד כַּמָּה שֶׁאֶפְשָׁר בִּשְׁלֵמוּת, כְּלוֹמַר שֶׁתַּשְׁלִיכִי אֶת הַהַנְהָגָה בְּיַד ה', וְכֹה תֹּאמְרִי לְבוֹרְאֵךְ:<p dir="rtl">
רִבּוֹנוֹ שֶׁל עוֹלָם, בֶּאֱמֶת אֵינִי רוֹצָה מַשֶּׁהוּ אַחֵר מִמַּה שֶּׁתִּרְצֶה אַתָּה, אִם רְצוֹנְךָ שֶׁאַמְשִׁיךְ אֶת חַיַּי עִם בַּעַל זֶה, תֵּן לִי כֹּחַ לְבַטֵּל רְצוֹנִי לִרְצוֹנְךָ, תֵּן לִי אֱמוּנָה, תֵּן לִי סַבְלָנוּת וְאֹרֶךְ רוּחַ לְהַמְשִׁיךְ עִמּוֹ, תֵּן לִי שִׂמְחַת חַיִּים וְסִפּוּק מֵהַפְּרָטִים הָרַבִּים הָאֲחֵרִים שֶׁהֶעֱנַקְתָּ לִי, "אַל תַּשְׁלִיכֵנִי מִלְּפָנֶיךָ וְרוּחַ קָדְשְׁךָ - שֶׁזּוֹ אֱמוּנָתְךָ - אַל תִּקַּח מִמֶּנִּי" וְאִם רְצוֹנְךָ שֶׁאֶפָּרֵד מִמֶּנּוּ, הַצְלַח דַּרְכִּי לִבְלִי שֶׁאֶצְטָרֵךְ לָבוֹא לִמְרִיבוֹת, לְהַקְפָּדוֹת, לִכְעָסִים, לְבִזְיוֹנוֹת, אֶלָּא בְּדֶרֶךְ יָפָה, שְׁקֵטָה וְסַלְחָנִית.<p dir="rtl">
וּתְהֵא תְּפִלָּתֵךְ זוֹ מִכָּל הַלֵּב, שֶׁבֶּאֱמֶת תַּסְכִּימִי רַק לַאֲשֶׁר יַסְכִּים ה', וְתַחֲלִיטִי בְּלִבֵּךְ: אֵין לִי אֶלָּא רְצוֹן ה'! אֵינִי רוֹצָה אֶלָּא בַּאֲשֶׁר יִרְצֶה ה'! וְאָז יוֹרֵךְ ה' אֶת הַדֶּרֶךְ הַנְּכוֹנָה לָלֶכֶת בָּהּ, לִפְגֹּשׁ יוֹעֵץ מֻבְהָק וְרַב מֻבְהָק שֶׁיּוֹרֶה לָךְ אֶת הַדֶּרֶךְ הָאֲמִתִּית.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ה אין תכלית ומטרה יותר מזו לקבל את בעלך כמות שהוא מתוך אמונה">ה. אֵין תַּכְלִית וּמַטָּרָה יוֹתֵר מִזּוֹ לְקַבֵּל אֶת בַּעֲלֵךְ כְּמוֹת שֶׁהוּא מִתּוֹךְ אֱמוּנָה</h3><p dir="rtl">
וּדְעִי, שֶׁאֵיךְ שֶׁלֹּא יִהְיוּ הַתּוֹצָאוֹת לְבַסּוֹף - לְפָחוֹת בֵּינְתַיִם, כְּשֶׁהִנָּךְ הוֹלֶכֶת בְּדֶרֶךְ אֱמוּנָה שֶׁכָּזוֹ, לְהַאֲמִין שֶׁאֵין כָּאן בַּעַל שֶׁמְּקַלֵּל, אֵין כָּאן בַּעַל שֶׁמְּבַזֶּה מַשְׁפִּיל, אֶלָּא רַק רְצוֹן ה', וּרְצוֹנוֹ הוּא שֶׁמִּתְלַבֵּשׁ בְּבַעֲלִי, וְתַצְדִּיקִי דִּין שָׁמַיִם עָלַיִךְ, וְתֵלְכִי בִּכְנִיעָה, בִּתְפִלָּה וּבְבִטָּחוֹן. אֵין לָךְ לְשַׁעֵר אֵיזוֹ נַחַת רוּחַ אַתְּ עוֹשָׂה לַה' בְּכָךְ, כִּי זוֹ תַּכְלִית הָאָדָם וְהַבְּרִיאָה לַעֲמֹד בְּנִסְיוֹנוֹת הָאֱמוּנָה.<p dir="rtl">
וּדְעִי שֶׁבְּכָךְ אַתְּ מַרְוִיחָה, נִתְקֶנֶת, מִשְׁתַּלֶּמֶת יוֹתֵר מֵאִלּוּ הָיָה לָךְ אֶת הַבַּעַל הֲכִי טוֹב בָּעוֹלָם, שֶׁכֵּן - לְפָחוֹת בֵּינְתַיִם - מֵאַחַר וּבָחַר לָךְ הַבּוֹרֵא בַּעַל כָּזֶה, אֵין יוֹתֵר טוֹב לָךְ מִמֶּנּוּ לְתוֹעַלְתֵּךְ וּלְתַכְלִיתֵךְ, וְלָכֵן הִשְׁתַּדְּלִי לְשַׂמֵּחַ עַצְמֵךְ בְּפִרְקֵי אֱמוּנָה וּבִטָּחוֹן בַּה', הִתְפַּלְּלִי אֵלָיו, הִכָּנְעִי אֵלָיו, וּבְכָךְ לְפָחוֹת תָּחוּשִׁי הֲקַלָּה נִפְלָאָה בְּמַצָּבֵךְ, וְאֶפְשָׁר גַּם תָּחוּשִׁי שִׂמְחָה גְּדוֹלָה בְּכָךְ שֶׁאַתְּ עִם ה' גַּם בְּמַצְּבֵי קֹשִׁי, וּתְחוּשָׁתֵךְ תְּהֵא תְּחוּשַׁת הִתְרוֹמְמוּת הַנֶּפֶשׁ בְּהַרְאוֹתֵךְ לְבוֹרְאֵךְ שֶׁהִנֵּה, הִנָּךְ נֶאֱמֶנֶת, וּמְקַבֶּלֶת אֶת דִּינוֹ בְּאַהֲבָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ו סגלת "אין עוד מלבדו" עם בעל מאכזב">ו. סְגֻלַּת "אֵין עוֹד מִלְּבַדּוֹ" עִם בַּעַל מְאַכְזֵב</h3><p dir="rtl">
וְעוֹד מַרְוִיחָה אַתְּ בְּזֶה, שֶׁנִּדְבֶּקֶת אַתְּ בַּסְּגֻלָּה שֶׁל "אֵין עוֹד מִלְּבַדּוֹ", שֶׁכֵּן בֶּאֱמוּנָה זוֹ שֶׁאַתְּ מִתְחַזֶּקֶת, שֶׁהַנְהָגַת בַּעֲלֵךְ זוֹ הִיא הִתְלַבְּשׁוּת רְצוֹן ה', שֶׁבְּרֹב רַחֲמָיו חָפֵץ הוּא בְּתִקּוּנֵךְ וּבִשְׁלֵמוּתֵךְ בְּדֶרֶךְ זוֹ דַּוְקָא, הֲרֵי שֶׁאַתְּ מְבַטֶּלֶת אֶת כָּל הַכֹּחוֹת הַטִּבְעִיִּים וּמִתְקַשֶּׁרֶת רַק בַּכֹּחַ הָעֶלְיוֹן שֶׁל הַבּוֹרֵא, וְזוֹ הִיא בְּעֶצֶם הָאֱמוּנָה בְּ"אֵין עוֹד מִלְּבַדּוֹ" וּמַה הִיא סְגֻלַּת "אֵין עוֹד מִלְּבַדּוֹ"? אוֹמֵר לָנוּ הגר"ח מִוּוֹלוֹזִ'ין בְּסִפְרוֹ "נֶפֶשׁ הַחַיִּים" שֶׁבִּזְכוּת זֶה יְבַטֵּל ה' אֶת כָּל הַכֹּחוֹת שֶׁבָּעוֹלָם מִלִּשְׁלֹט בָּךְ, וְהוּא מִדָּה כְּנֶגֶד מִדָּה כְּשֵׁם שֶׁאַתְּ מְבַטֶּלֶת אֶת כָּל הַכֹּחוֹת שֶׁבָּעוֹלָם, בַּעֲלֵךְ, בִּזְיוֹנוֹתָיו, קִלְלוֹתָיו, וּמְיַחֶסֶת הַכֹּל לְבוֹרֵא עוֹלָם, כֵּן יַעֲשֶׂה ה' שֶׁיְּבַטֵּל אֶת כָּל הַכֹּחוֹת מִלִּשְׁלֹט בָּךְ.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ז גלוי האריז"ל במעלת המבוזה והנעלב">ז. גִּלּוּי הָאֲרִיזַ"ל בְּמַעֲלַת הַמְבֻוזֶּה וְהַנֶּעֱלָב</h3><p dir="rtl">
וּבְנוֹסָף לְכָךְ זוֹכָה אַתְּ בֵּינְתַיִם בַּתִּקּוּן הַגָּדוֹל בְּיוֹתֵר מִכָּל תִּקּוּנֵי הָעֲווֹנוֹת הַנִּקְרָא "בִּזְיוֹנוֹת", שֶׁכֵּן כָּךְ כּוֹתֵב תַּלְמִיד הָאֲרִ"י הַקָּדוֹשׁ רַבִּי אַבְרָהָם הַלֵּוִי בְּסִפְרוֹ "קוֹל בּוֹכִים", שֶׁכָּךְ אָמַר לוֹ הָאֲרִ"י הַקָּדוֹשׁ, דַּע לְךָ שֶׁיֶּשְׁנָם הַרְבֵּה תִּקּוּנֵי עֲווֹנוֹת, צוֹמוֹת, סִגּוּפִים, בְּכִיּוֹת וְכַיּוֹצֵא, אוּלָם דַּע שֶׁהַתִּקּוּן הַגָּדוֹל בְּיוֹתֵר מִכָּל הַתִּקּוּנִים הוּא שֶׁהָאָדָם שׁוֹמֵעַ בִּזְיוֹנוֹ וְשׁוֹתֵק, אֵין תִּקּוּן גָּדוֹל מִזֶּה, וּבְתִקּוּן זֶה, יָכוֹל הָאָדָם לֶאֱכֹל, לִשְׁתּוֹת, לִישֹׁן וַעֲווֹנוֹתָיו מִתְכַּפְּרִים..!<p dir="rtl">
וּמְקוֹרוֹ מֵהַגְּמָרָא: כָּל הַמַּעֲבִיר עַל מִדּוֹתָיו מַעֲבִירִין לוֹ עַל כָּל פְּשָׁעָיו, כָּל הַמּוֹחֵל עַל כְּבוֹדוֹ, וְשׁוֹתֵק, וְלֹא מֵגִיב בְּאוֹתָהּ מִדָּה שֶׁמָּדְדוּ לוֹ, כְּמוֹ כֵן הַקָּדוֹשׁ בָּרוּךְ הוּא מַעֲבִיר לוֹ עַל כָּל פְּשָׁעָיו, וְאֵין זֶה בְּגֶדֶר "וִתּוּר" חָלִילָה, שֶׁכֵּן אָסוּר לָנוּ לוֹמַר שֶׁהַקָּדוֹשׁ בָּרוּךְ הוּא "מְוַתֵּר" אוּלָם זוֹכֶה זֶה בְּדִין וְלֹא מִצַּד וִתּוּר שֶׁיִּמָּחֲלוּ לוֹ כָּל עֲווֹנוֹתָיו, שֶׁכֵּן יֵשׁ לְהַקָּדוֹשׁ בָּרוּךְ הוּא הַנְהָגָה הַנִּקְרֵאת 55"מִדָּה כְּנֶגֶד מִדָּה" שֶׁמְּזַכָּה בְּדִין אֶת הָאָדָם, כְּשֵׁם שֶׁהוּא כֵּן נוֹהֵג מַגִּיעַ לוֹ בְּדִין שֶׁכֵּן יִנְהֲגוּ עִמּוֹ בִּמְחִילָה סְלִיחָה וְכַפָּרָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ח עוד עצה לאשה שנפלה בבעל הלקוי במדותיו">ח. עוֹד עֵצָה לְאִשָּׁה שֶׁנָּפְלָה בְּבַעַל הַלָּקוּי בְּמִדּוֹתָיו</h3><p dir="rtl">
חֲזַ"ל סִפְּרוּ לָנוּ עַל רַבִּי חִיָּא שֶׁהָיָה לוֹ אִשָּׁה רָעָה, מֶה עָשָׂה כְּדֵי לָחוּשׁ טוֹב בְּקִרְבָתָהּ, מָצָא בָּהּ נְקֻדּוֹת טוֹבוֹת: דַּיֵּנוּ שֶׁמַּצִּילוֹת אוֹתָנוּ מִן הַחֵטְא, וּמְגַדְּלוֹת בָּנֵינוּ לְתַלְמוּד תּוֹרָה.<p dir="rtl">
עִם עֵצָה זוֹ יְכוֹלָה לְהִשְׁתַּמֵּשׁ כְּמוֹ כֵן אִשָּׁה שֶׁנָּפַל בְּחֶלְקָהּ בַּעַל הַלָּקוּי בְּמִדּוֹתָיו הָרָעוֹת, לִמְצֹא בּוֹ נְקֻדּוֹת טוֹבוֹת, לִמְצֹא בַּמַּצָּב הַזֶּה שֶׁאַתְּ נְשׂוּאָה לוֹ נְקֻדּוֹת טוֹבוֹת בְּיַחַס לְמַצָּב שֶׁל פֵּרוּד וְגֵרוּשִׁין.<p dir="rtl">
וְטוֹב לָקַחַת נְיָר וְעֵט, וְלִרְשֹׁם מַעֲלָה אַחַר מַעֲלָה בַּבַּעַל עַצְמוֹ, וְכֵן בַּמַּצָּב הָעַכְשָׁוִי לְעֻמַּת מַצָּב אַחֵר, וּמִדֵּי פַּעַם לְהָצִיץ בִּכְתָב זֶה וּלְהַעֲמִיק בַּזְּכוּת, לָדוּן לְכַף זְכוּת עַל הַחוֹבָה, וְאֶת הַזְּכֻיּוֹת וְהַמַּעֲלוֹת יֵשׁ לִרְאוֹת בִּזְכוּכִית מַגְדֶּלֶת, וְאֶת הַחוֹבוֹת לְהִשְׁתַּדֵּל לְדוּנָם לְכַף זְכוּת וְלִרְאוֹתָם בִּזְכוּכִית מַקְטֶנֶת, וּבְוַדַּאי תִּשְׁתַּנֶה הַחֲשִׁיבָה וְהַהִסְתַּכְּלוּת בְּעֵצָה זוֹ.<p dir="rtl">
כַּמָּה יְדִיעָה זוֹ נִצְרֶכֶת לָאֵם בְּיִשְׂרָאֵל, לִהְיוֹת לְמוּדָה וּרְגִילָה לְהִסְתַּכֵּל תָּמִיד רַק עַל הַנְּקֻדּוֹת הַטּוֹבוֹת שֶׁבְּבַעֲלָהּ וִילָדֶיהָ, שֶׁכֵּן טוֹרַחַת הִיא אוֹתָהּ הָאֵם כָּל יוֹם מְשָׁרֶתֶת הִיא אֶת בְּנֵי בֵּיתָהּ בְּמִגְוָן גָּדוֹל שֶׁל שֵׁרוּת, אֲבוֹי אִם תָּחוּשׁ תְּחוּשָׁה: לָמָּה אֲנִי טוֹרַחַת הֲלֹא בַּעֲלִי כָּזֶה וְכָזֶה.. בָּנַי כָּאֵלּוּ וְכָאֵלּוּ.. בִּשְׁבִיל כָּאֵלֶּה אֲנִי טוֹרַחַת..?! הֲלֹא תִּתְיָאֵשׁ מִמְּלַאכְתָּהּ הַמְפָרֶכֶת עֲבוּרָם. הַכֹּחַ לְהַמְשִׁיךְ בִּמְלַאכְתָּהּ בְּחֵשֶׁק וּבְשִׂמְחָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ט את היהלום המבקש שמסביבו אבנים וסלעים">ט. אַתְּ הַיַּהֲלוֹם הַמְבֻקָּשׁ שֶׁמִּסְּבִיבוֹ אֲבָנִים וּסְלָעִים..</h3><p dir="rtl">
עוֹד דְּבָרֵינוּ בְּזֶה לְאִשָּׁה שֶׁנָּפַל בְּחֶלְקָהּ בַּעַל הַלָּקוּי בְּמִדּוֹת רָעוֹת, דְּעִי לָךְ, שֶׁיִּתָּכֵן וְיַעֲשֶׂה ה' לְאָדָם מַצָּב שֶׁיְּהֵא נָתוּן בְּתוֹךְ סְבִיבָה קָשָׁה, מֻשְׁחֶתֶת בְּמִדּוֹת רָעוֹת, בְּתַאֲווֹת רָעוֹת, בְּכַעַס, בְּחֹלִי גּוּפָנִי אוֹ נַפְשִׁי, כִּי הַמַּטָּרָה שֶׁל הַבּוֹרֵא הוּא הַיַּהֲלוֹם "הַחוֹשֵׁב", "הַמַּאֲמִין", "הַמַּשְׂכִּיל" שֶׁנָּתוּן בְּתוֹךְ מַצָּב זֶה הַמַּשְׂכִּיל לְהִתְבּוֹנֵן מָה הַקָּדוֹשׁ בָּרוּךְ הוּא רוֹצֶה מִמֶּנּוּ.<p dir="rtl">
וְלָכֵן כַּאֲשֶׁר הַקָּדוֹשׁ בָּרוּךְ הוּא חָפֵץ בְּאִשָּׁה מַשְׂכֶּלֶת, בַּעֲבוֹדַת אֱמוּנָתָהּ, בִּתְמִימוּתָהּ בּוֹ, בְּבִטְחוֹנָהּ בּוֹ, בִּתְפִלָּתָהּ אֵלָיו, בִּצְנִיעוּתָהּ, בְּיַשְׁרוּתָהּ, יְשִׂימָהּ הָאֱלֹקִים בִּסְבִיבָה הַמַּפְרִיעָה לָהּ, בִּסְבִיבָה הַמַּצְרִיכָה אוֹתָהּ לְהִתְמוֹדֵד וּלְהֵאָבֵק עַל קְדֻשָּׁתָהּ וֶאֱמוּנָתָהּ, שֶׁכֵּן הַקָּדוֹשׁ בָּרוּךְ הוּא "מְחַפֵּשׂ" אוֹתָהּ, "מְבַקֵּשׁ" אוֹתָהּ, הִיא "הַיַּהֲלוֹם", הִיא "הַשּׁוֹשַׁנָּה" שֶׁבֵּין הַקּוֹצִים. וְהָאֲבָנִים הַקּוֹצִים וְהַסְּלָעִים שֶׁסְּבִיבָהּ, אֵינָם אֶלָּא "אֶתְגָּר" עֲבוּרָהּ לְהַגִּיעַ לִשְׁלֵמוּתָהּ.<p dir="rtl">
וְלָכֵן דְּעִי לָךְ בַּת יִשְׂרָאֵל הַיְקָרָה, כְּשֶׁאַתְּ בְּמַצָּב שֶׁחוֹבְרִים עָלַיִךְ לִקְטָטָה, לְבִזָּיוֹן, לְנִסְיוֹנוֹת, בַּעֲלֵךְ וּבְנֵי בֵּיתֵךְ, וְרוֹאָה אַתְּ שֶׁהִנָּם חַסְרֵי מוּסָר וְדֶרֶךְ אֶרֶץ, דְּעִי שֶׁאַתְּ "הַמְבֻקָּשׁ", אַתְּ הַתַּכְלִית שֶׁל הַקָּדוֹשׁ בָּרוּךְ הוּא בַּבַּיִת הַזֶּה, אוֹתָךְ מְבַקֵּשׁ ה' לִהְיוֹת לוֹ לְבַת מֻשְׁלֶמֶת, וְלָכֵן סוֹבֵב עָלַיִךְ אֶת כָּל אֵלּוּ, כְּדֵי שֶׁדַּרְכָּם תַּגִּיעִי לְיִעוּדֵךְ.<p dir="rtl">
לָכֵן קְחִי זֹאת בְּסַבְלָנוּת, בֶּאֱמוּנָה, וּבִתְפִלָּה, וְיוֹם יוֹם קִרְאִי סִפְרֵי אֱמוּנָה וּבִטָּחוֹן לְמִינֵיהֶם, יוֹם יוֹם עִמְדִי בִּתְפִלָּה לִפְנֵי ה' בִּתְהִלִּים, וְכֵן בַּדִּבּוּר הָרָגִיל אֶצְלֵךְ וּבִשְׂפָתֵךְ הָרְגִילָה שׂוֹחֲחִי עִם ה', וְשִׁפְכִי לְפָנָיו לִבֵּךְ, שֶׁיַּשְׁכִּין שָׁלוֹם בְּאָהֳלֵךְ, וּלְפָחוֹת שֶׁיִּתֵּן לָךְ כֹּחַ שֶׁל אֱמוּנָה וְשִׂמְחָה לַעֲבֹר אֶת הַגַּלִּים הָעוֹבְרִים עָלַיִךְ לְשָׁלוֹם.<p dir="rtl">
וּמַעֲשֶׂה הָיָה בְּאִשָּׁה מִקִּבּוּץ בִּצְפוֹן הָאָרֶץ שֶׁהִתְקַשְּׁרָה אֵלַי וְסִפְּרָה לִי שֶׁהֶחְלִיטָה לִשְׁמֹר שַׁבָּת, וְכָךְ שׁוֹמֶרֶת הִיא כְּבָר תְּקוּפָה שַׁבָּת בַּקִּבּוּץ, וְשָׁם חָבְרוּ עָלֶיהָ בַּעֲלָהּ, יְלָדֶיהָ, נְכָדֶיהָ <span class="booklinks" onclick="sendBookLink(this)" onmouseover="setBookLinkTitle(this)">(הִיא בַּת 65)</span> בְּבִזְיוֹנוֹת וּבְאִיּוּמִים שֶׁיְּסַלְּקוּהָ מִן הַקִּבּוּץ, וְהִיא בְּשֶׁלָּהּ לְהַמְשִׁיךְ בְּעַקְשָׁנוּת לִשְׁמֹר שַׁבָּת, וְהַפֶּלֶא הוּא שֶׁבַּעֲלָהּ פַּעַם אָמַר לָהּ: מָה אַתְּ שָׂמָה בְּפָנַיִךְ בְּשַׁבָּת, שֶׁכֵּן הַפָּנִים שֶׁלָּךְ בְּשַׁבָּת נִרְאוֹת אַחֶרֶת מִימוֹת הַחֹל.. מְסִירוּת נַפְשָׁהּ עַל הַשַּׁבָּת נָתְנָה אוֹתוֹתֶיהָ עַל פָּנֶיהָ בְּשַׁבָּת וְאוֹר הַשַּׁבָּת נָסוּךְ עָלֶיהָ.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, י האשה לא נועדה להחזיר את בעלה בתשובה">י. הָאִשָּׁה לֹא נוֹעֲדָה לְהַחְזִיר אֶת בַּעֲלָהּ בִּתְשׁוּבָה</h3><p dir="rtl">
מִיסוֹדוֹת בִּנְיַן הַבַּיִת בִּסּוּסוֹ וְקִיּוּמוֹ, הוּא "לֹא יִכָּנֵס אֶחָד מִבְּנֵי הַזּוּג בַּתְּחוּם שֶׁל מִשְׁנֵהוּ", וּלְמָשָׁל, אִשָּׁה שֶׁבַּעֲלָהּ נִצְרָךְ לְחִזּוּק בְּיִרְאַת שָׁמַיִם, בִּתְפִלָּה, בִּשְׁמִירַת הַלָּשׁוֹן וְהָעֵינַיִם, בְּשִׁעוּרֵי תּוֹרָה וְכַיּוֹצֵא, עַל הָאִשָּׁה לָדַעַת שֶׁאֵין זֶה מִתַּפְקִידָהּ לְתַקְּנוֹ.<p dir="rtl">
וְאִם תִּתְעַקֵּשׁ לְתַקְּנוֹ וְלַהֲשִׁיבוֹ בִּתְשׁוּבָה בְּמֶחְדָּלָיו, שֶׁתֵּדַע שֶׁהִיא רַק תַּהֲרֹס יוֹתֵר. בַּעַל שׂוֹנֵא שֶׁאִשְׁתּוֹ תְּשַׁמֵּשׁ לוֹ כְּ"רַבָּנִית", לַבַּעַל קָשֶׁה מְאֹד לָחוּשׁ אֶת עֶלְיוֹנוּתָהּ הַמַּשְׂכֶּלֶת וְהָרוּחָנִית שֶׁל אִשְׁתּוֹ עָלָיו, בַּעַל אוֹהֵב לָחוּשׁ עֶלְיוֹן יוֹתֵר, וְכָךְ הִטְבִּיעַ הַקָּדוֹשׁ בָּרוּךְ הוּא בִּתְכוּנוֹת זוּג וְכַנֶּאֱמָר <span class="booklinks" onclick="sendBookLink(this)" onmouseover="setBookLinkTitle(this)">(בראשית ג, טז)</span>: וְאֶל אִישֵׁךְ תְּשׁוּקָתֵךְ וְהוּא יִמְשָׁל בָּךְ"!<p dir="rtl">
כְּשֶׁהָאִשָּׁה מְעִירָה לְבַעֲלָהּ הוֹפֶכֶת הִיא אֶת טֶבַע הַתְּכוּנוֹת שֶׁבֵּינָהּ לְבֵין בַּעֲלָהּ, וְיוֹצֶרֶת מַצָּב שֶׁל מֶמְשָׁלָה בּוֹ, בּוֹ בִּזְמַן שֶׁהַתּוֹרָה קָבְעָה: "וְהוּא יִמְשָׁל בָּךְ". אִשָּׁה הַחֲפֵצָה לְהוֹכִיחַ אֶת בַּעֲלָהּ צָרִיךְ שֶׁתַּעֲשֶׂה זֹאת עַל יְדֵי רַבּוֹ שֶׁל בַּעֲלָהּ אוֹ יְדִידוֹ הַטּוֹב שֶׁהוּא יְרֵא שָׁמַיִם, וְתַעֲבִיר לָהֶם מֶסֶר עַל יְרִידָתוֹ שֶׁל בַּעֲלָהּ וּתְבַקֵּשׁ שֶׁיְּחַזְּקוּהוּ, אוֹ שֶׁתַּעֲשֶׂה זֹאת הִיא בְּחָכְמָה, בַּעֲנָוָה, בְּעִתּוֹת רָצוֹן, וְלֹא מִתּוֹךְ מֶמְשָׁלָה וּפְקֻדָּה, אֶלָּא מִתּוֹךְ תְּחִנָּה וּבַקָּשָׁה, שֶׁתִּתְחַנֵּן לוֹ וּתְבַקֵּשׁ מִמֶּנּוּ בְּעִתּוֹת רָצוֹן שֶׁבֵּינֵיהֶם שֶׁיַּתְמִיד בְּשִׁעוּרֵי תּוֹרָה, בִּתְפִלָּה בְּצִבּוּר וּבִזְמַנָּהּ. וּבְכָךְ תַּצְלִיחַ הַרְבֵּה יוֹתֵר מֵאֲשֶׁר כַּאֲשֶׁר תִּתְקְפֵהוּ אוֹ אֲפִלּוּ תָּעִיר לוֹ כְּהֶעָרָה וְתוֹכָחָה שֶׁאָז יַרְגִּיז אוֹתוֹ הַדָּבָר בְּיוֹתֵר וְעָלוּל הוּא מִתִּסְכּוּלוֹ לְהִתְעַקֵּשׁ לַעֲשׂוֹת לְהֵפֶךְ.<p dir="rtl">
וְכָאָמוּר אִם עָשִׂית כָּל הַהִשְׁתַּדְּלוּת וְלֹא הוֹעִיל, קַבְּלִי בֶּאֱמוּנָה שֶׁזֶּהוּ גּוֹרָלֵךְ מִן הַשָּׁמַיִם, עִם בַּעַל שֶׁכָּזֶה חָפֵץ ה' שֶׁתִּתְמוֹדְדִי, תִּתְאַמְּצִי, תַּתְמִידִי בִּתְפִלָּה וּבְבִטָּחוֹן בַּה'.<p dir="rtl">
וּבִפְרָט אִם הוּא בַּעַל טוֹב, הַנּוֹתֵן לַבַּיִת אֶת הַצָּרִיךְ, לֹא קַמְצָן, לֹא רַגְזָן בִּמְיֻחָד, וְרַק יֵשׁ בּוֹ רוּחָנִיּוּת צוֹנֶנֶת, אַל לָךְ לָחוּשׁ לְקִלְקוּל אֵצֶל הַיְלָדִים שֶׁיִּלְמְדוּ מִמֶּנּוּ, שֶׁכֵּן עֲדַיִן תַּפְקִידֵךְ נִשְׁאָר בְּגֶדֶר "תּוֹרַת אִמֶּךָ", וְלָכֵן אַף אִם אֵין לָהֶם "שְׁמַע בְּנִי מוּסַר אָבִיךָ", עֲשִׂי אַתְּ אֶת תַּפְקִידֵךְ בְּ"תוֹרַת אִמֶּךָ", וְאַתְּ תִּהְיִי זוֹ שֶׁתַּשְׁרִישִׁי בָּהֶם יִרְאַת שָׁמַיִם, וְלִפְעָמִים אַדְרַבָּא, מֵהַשְּׁלִילִי לוֹמְדִים אֶת הַחִיּוּבִי, בְּכָךְ שֶׁיִּרְאוּ אֶת אֲבִיהֶם יָרוּד בְּיִרְאַת שָׁמַיִם וְיָבִינוּ שֶׁזֶּה שְׁלִילִי, וְאֵין לִלְמֹד מִזֶּה, יַשְׂכִּילוּ מַהוּ הַחִיּוּבִי וְהַטּוֹב לַעֲשׁוֹתוֹ וְזֹאת כְּשֶׁיִּרְאוּ וְיִשְׁמְעוּ אֶת מוּסָרַיִךְ הַנְּעִימִים, וְאֶת שֶׁבַח הַתּוֹרָה וְהַתְּפִלָּה. וְעוֹד רְאִי מַה שֶּׁכָּתַבְנוּ בְּזֶה לְהַלָּן אוֹת יב.<p dir="rtl">
וַאֲפִלּוּ אִם נָפַל בְּגוֹרָלֵךְ בַּעַל הַצּוֹפֶה בִּמְקוֹמוֹת הָאֲסוּרִים כְּאִינְטֶרְנֶט, אַיְפוֹן וְכַיּוֹצֵא, אִם עוֹשֶׂה הוּא זֹאת בְּצִנְעָה, וְנִזְהָר לְבִלְתִּי שַׁתֵּף אֶת יְלָדָיו בִּשְׁחִיתוּת זוֹ, שֶׁכֵּן מוּדָע הוּא לַקִּלְקוּל וְהָאָסוֹן שֶׁבַּדָּבָר, וְרַק בְּעַצְמוֹ אֵין בּוֹ כֹּחַ לַעֲצֹר אֶת יִצְרוֹ, דְּעִי שֶׁזֶּהוּ גּוֹרָלֵךְ.<p dir="rtl">
אֵין סָפֵק שֶׁבְּמַצָּב זֶה הִנָּךְ חָשָׁה מֻשְׁפֶּלֶת, בְּזוּיָה, שֶׁכֵּן בַּעֲלֵךְ זֶה "בּוֹגֵד" כְּבָר בְּעֶצֶם הִסְתַּכְּלוּתוֹ בְּשָׂדוֹת אֲחֵרוֹת, דְּעִי כִּי אֵלּוּ הֵמָּה יִסּוּרַיִךְ וְתִקּוּנֵךְ, קַבְּלִי זֹאת בְּאַהֲבָה, וּבֶאֱמוּנָה, תִּתְחַזְּקִי בִּתְפִלָּה וּבִטָּחוֹן בַּה', שֶׁיִּתֵּן לָךְ כֹּחַ לִסְבֹּל עֶלְבּוֹנֵךְ, וְכֵן הִתְחַנְּנִי לַה' שֶׁיַּחֲזִירֵהוּ בִּתְשׁוּבָה שְׁלֵמָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יא האשה נועדה לעזר ולא לתוכחה">יא. הָאִשָּׁה נוֹעָדָה לְעֵזֶר וְלֹא לְתוֹכָחָה</h3><p dir="rtl">
אָמַר רַבִּי עֲקִיבָא: אֵין בְּיָמֵינוּ מִי שֶׁיּוֹדֵעַ לְהוֹכִיחַ. כְּבָר בִּזְמַנּוֹ הִתְאוֹנֵן רַבִּי עֲקִיבָא עַל חֹסֶר אֻמָּנוּת הַתּוֹכָחָה, וְעַל אַחַת כַּמָּה וְכַמָּה הַיּוֹם, וְעַל אַחַת כַּמָּה וְכַמָּה תּוֹכַחַת אִשָּׁה לְבַעְלָהּ.<p dir="rtl">
אִשָּׁה צְרִיכָה לָדַעַת: בַּעַל לֹא אוֹהֵב תּוֹכָחוֹת מֵאִשְׁתּוֹ. הַרְבֵּה סִבּוֹת לְכָךְ, וּנְצַיֵּן אַחַת מֵהֶן.<p dir="rtl">
אָדָם אוֹהֵב לִשְׁמֹעַ תּוֹכָחָה מִנָּאֶה דּוֹרֵשׁ וְנָאֶה מְקַיֵּם. וּבְכֵן, לֹא שֶׁהָאִשָּׁה אֵינָהּ נָאֶה מְקַיֶּמֶת, אֶלָּא שֶׁלָּרֹב, סוּגֵי תּוֹכְחוֹת הָאִשָּׁה אֶת בַּעְלָהּ הֵם בִּדְבָרִים שֶׁלֹּא שַׁיָּךְ שֶׁתְּקַיְּמֵם, כְּגוֹן לַהֲרִיצוֹ לְשִׁעוּר תּוֹרָה, תְּפִלָּה בְּצִבּוּר, נְתִינַת צְדָקָה, הַשְׁכָּמַת הַבֹּקֶר, שְׁמִירַת הָעֵינַיִם וְכַדּוֹמֶה. דְּרִישׁוֹת אֵלּוּ מְקוֹמְמוֹת אֶת הַבַּעַל, בְּאָמְרוֹ: זֹאת הָאִשָּׁה יוֹדַעַת לִדְרשׁ וְלִתְקֹף בִּדְבָרִים שֶׁאֵין לָהּ נִסָּיוֹן בָּהֶם כְּלָל, וְאֵינָהּ יוֹדַעַת כְּלָל אֶת קְשִׁי הַנִּסָּיוֹן שֶׁבְּקִיּוּם הַדְּבָרִים לְמַעֲשֶׂה. וְאֵיךְ יִסְבֹּל אוֹתוֹ בַּעַל לִשְׁמֹעַ דִּבְרֵי תּוֹכָחָה עַל דְּבָרִים שֶׁאֵין אִשְׁתּוֹ שַׁיֶּכֶת בָּהֶם, בּוֹ בַּזְּמַן שֶׁבִּדְבָרִים שֶׁהִיא כֵּן שַׁיֶּכֶת בָּהֶם אֵינָהּ מֻשְׁלֶמֶת בְּעַצְמָהּ. אֵין סָפֵק שֶׁדָּבָר זֶה מְאֹד מְקוֹמֵם וּמַמְרִיד לִשְׁמֹעַ דִּבְרֵי תּוֹכָחָה, וּבִפְרָט שֶׁנֶּאֱמָרִים בְּלָשׁוֹן תַּקִּיפָה וְנֻדְנִיקִית מִצַּד אֶחָד שֶׁאֵינוֹ מֵבִין כְּלָל אֶת טִרְדוֹתָיו וּקְשָׁיָיו שֶׁל הַצַּד הַשֵּׁנִי.<p dir="rtl">
וּבְכֵן, מָה הָעֵצָה כְּשֶׁאִשָּׁה רוֹצָה שֶׁבַּעְלָהּ יִתְקַדֵּם בְּרוּחָנִיּוּת אוֹ בְּכָל דָּבָר אַחֵר? לְהִתְנַהֵג בְּאִפּוּק רַב וּלְטַפְטֵף בְּנֹעַם וּבַעֲדִינוּת, וְגַם זֶה בִּשְׁעוֹת רָצוֹן, כְּשֶׁהַבַּעַל רָגוּעַ וּבְמַצַּב רוּחַ טוֹב, וְלֹא בִּשְׁעַת קַלְקָלָתוֹ, וּבְמַצָּב שֶׁכָּזֶה תַּבִּיעַ אֶת מֹרַת רוּחָהּ בְּלָשׁוֹן רַכָּה וּבְתַחֲנוּנִים. וְאִם תִּרְאֶה שֶׁכָּל דְּבָרֶיהָ לְלֹא הוֹעִיל וּמַצַּב בַּעְלָהּ חָמוּר וּמְסֻכָּן וְעָלוּל לְהִדַּרְדֵּר, יְכוֹלָה הִיא לְהִתְקַשֵּׁר לְרַבּוֹ שֶׁל בַּעְלָהּ, אוֹ לְחָבֵר טוֹב וִירֵא שָׁמַיִם שֶׁיֵּשׁ לְבַעְלָהּ בְּאוֹתוֹ אֵזוֹר מְגוּרֶיהָ, וּלְהַסְבִּיר לוֹ אֶת מַצַּב בַּעְלָהּ, וּלְבַקֵּשׁ מִמֶּנּוּ שֶׁיּוֹעִיל בְּטוּבוֹ לְחַזֵּק אֶת הַבַּעַל, וּבְאֹפֶן כָּזֶה תְּקַיֵּם מִצְוַת תּוֹכָחָה לְבַעְלָהּ.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יב אין לאשה להתערב באופני עבודת ה' של בעלה">יב. אֵין לָאִשָּׁה לְהִתְעָרֵב בְּאָופְנֵי עֲבוֹדַת ה' שֶׁל בַּעְלָהּ</h3><p dir="rtl">
סִפּוּר נִפְלָא רָאִיתִי בְּסֵפֶר "נַחֲלַת צְבִי" הַמָּלֵא מֶסֶר בְּהַנְהָגַת אִשָּׁה בְּיַחַס לַעֲבוֹדַת ה' שֶׁל בַּעְלָהּ. אַבְרֵךְ צָעִיר לְיָמִים בָּא לְהַגָּאוֹן הַצַּדִּיק ר' משֶׁה אַהֲרֹן שְׁטֶרְן זַצַ"ל, מַשְׁגִּיחַ יְשִׁיבַת קָמֵנִיץ בִּירוּשָׁלַיִם, שֶׁמִּזְּמַן הַנִּשּׂוּאִין בֵּיתוֹ הוֹפֵךְ לִהְיוֹת כִּמְדוּרַת אֵשׁ, וְזֹאת מִכֵּיוָן שֶׁבַּלַּיְלָה לוֹמֵד מִשְׁנָה בְּרוּרָה, וְאִשְׁתּוֹ בָּאָה בְּטַעֲנָה שֶׁלֹּא לָזֶה צִפְּתָה מִמֶּנּוּ, אֶלָּא שֶׁיִּלְמַד בְּעִיּוּן. הָאַבְרֵךְ טָעַן בִּפְנֵי ר' משֶׁה אַהֲרֹן, מִכֵּיוָן שֶׁכָּל הַיּוֹם הוּא לוֹמֵד בְּעִיּוּן, הֲרֵי בַּלַּיְלָה רוֹצֶה לְבָרֵר וְלָדַעַת הֲלָכָה, וְהָאִשָּׁה בְּשֶׁלָּהּ - לֹא לָזֶה נִתְכַּוַּנְתִּי, עַד שֶׁכִּמְעַט וְהַבַּיִת חָרַב בְּגִין זֶה. רַבִּי משֶׁה אַהֲרֹן חָשַׁב לְתֻמּוֹ, שֶׁבְּשִׂיחָה אַחַת עִם הָאִשָּׁה יִפְתֹּר הַבְּעָיָה, וּפָנָה לְבֵיתָהּ וְהִסְבִּיר לָהּ מַעֲלַת לִמּוּד הַהֲלָכָה - אַךְ הִיא בְּשֶׁלָּהּ: "רַבִּי, לֹא לָזֶה הִתְכַּוַּנְתִּי!" ר' משֶׁה אַהֲרֹן נִדְהַם מִדְּבָרֶיהָ, וְלֹא מָצָא דֶּרֶךְ אֵיךְ לְהַשְׁכִּין שְׁלוֹם בַּיִת.<p dir="rtl">
לְאַחַר זְמַן קָצָר פָּגַשׁ ר' משֶׁה אַהֲרֹן אֶת מָרָן הָרַב שַׁךְ זצוק"ל וְסִפֵּר לוֹ עַל הַבְּעָיָה. אָמַר לוֹ הָרַב שַׁךְ: תִּשְׁלַח אוֹתָהּ אֵלַי, וְאִם תּוּכַל - תָּבוֹאוּ גַּם אַתֶּם. מִיָּד חָזַר וּבָא לְבֵיתָהּ וְאָמַר לָהּ שֶׁהָרַב שַׁךְ קוֹרֵא לָהּ. נִבְהֲלָה הָאִשָּׁה, וְסִכְּמוּ בֵּינֵיהֶם לָבוֹא לְבֵית הָרַב שַׁךְ זצוק"ל. כְּשֶׁהִגִּיעַ רַבִּי משֶׁה אַהֲרֹן עִם הָאִשָּׁה לְבֵית הָרַב שַׁךְ, הָיָה הַבַּיִת מָלֵא אֲנָשִׁים. רַבִּי משֶׁה אַהֲרֹן מָסַר לַמְשַׁמֵּשׁ בַּקֹּדֶשׁ שֶׁהוּא הִגִּיעַ עַל פִּי בַּקָּשַׁת מָרָן זצוק"ל. מִיָּד נִכְנַס הַמְשַׁמֵּשׁ לְהָרַב שַׁךְ, וְצִוָּה הָרַב שֶׁמִּיָּד יַכְנִיסוּ אוֹתָם.<p dir="rtl">
כְּשֶׁיָּשְׁבוּ לִפְנֵי מָרָן זצוק"ל, צִוָּה לִמְשַׁמְּשׁוֹ לְהַכְנִיס עוּגָה מֵהַמִּטְבָּח, וְצִוָּה עַל הָאִשָּׁה לְאָכְלָהּ. הָאִשָּׁה הִרְגִּישָׁה שֶׁנֶּחְנֶקֶת בְּעַצְמָהּ בָּאֲכִילָה, וּכְשֶׁגָּמְרָה אֶת פְּרוּסַת הָעוּגָה, צִוָּה הָרַב שַׁךְ לִמְשַׁמְּשׁוֹ בַּקֹּדֶשׁ לְהָבִיא פְּרוּסַת עוּגָה נוֹסֶפֶת מִסּוּג אַחֵר, וְאָמַר לָהּ לֶאֱכֹל גַּם מֵעוּגָה זוֹ. הַדָּבָר הָיָה פֶּלֶא - מָה רוֹצֶה הָרַב מֵהָעוּגָה. כַּאֲשֶׁר סִיְּמָה אֲכִילַת פְּרוּסָה זוֹ, שְׁאָלָהּ הָרַב שַׁךְ זצוק"ל מַה הַהֶבְדֵּל בֵּין עוּגָה זוֹ לְעוּגָה זוֹ. הָאִשָּׁה לֹא הֵבִינָה הַשְּׁאֵלָה..<p dir="rtl">
אָמַר לָהּ הָרַב: "בְּתוֹרַת אִשָּׁה, מַה נִּרְאֶה לָךְ, אֵיזֶה חֳמָרִים הִכְנִיסוּ בְּעוּגָה זוֹ וְאֵיזֶה בְּעוּגָה זוֹ?" הָאִשָּׁה הִרְגִּישָׁה שֶׁנִּפְתַּח הַקֶּבֶר תַּחְתֶּיהָ, וְאָמְרָה: "חוֹשְׁבַנִי שֶׁבְּזוֹ יֵשׁ יוֹתֵר קָקָאוֹ וּבְזוֹ יֵשׁ יוֹתֵר סֻכָּר.." עוֹדְדָהּ הָרַב שַׁךְ: "טוֹב, טוֹב.. מָה עוֹד יֵשׁ שִׁנּוּיִים?" וְכָךְ שָׁאַל אוֹתָהּ שְׁאֵלוֹת שׁוֹנוֹת וּמְשֻׁנּוֹת אוֹדוֹת הָעוּגָה. לְאַחַר שֶׁעָנְתָה לוֹ עַל הַשְּׁאֵלוֹת, סִיֵּם: "אֲנִי רוֹאֶה שֶׁאַתְּ מְבִינָה הֵיטֵב בַּאֲפִיָּה. חִזְרִי לְבֵיתֵךְ, וְכָל רֹאשֵׁךְ תַּכְנִיסִי בַּאֲפִיָּה וּבִשּׁוּל. יוֹתֵר אֵין לָךְ מַה לְּדַבֵּר אוֹדוֹת לִמּוּד בַּעְלֵךְ." פָּנֶיהָ שֶׁל הָאִשָּׁה חָפוּ, אַךְ הִרְגִּישָׁה פִּתְאוֹם שֶׁהָאֱמֶת עִם מָרָן זצוק"ל, וּמֵאָז נֶהֶפְכוּ חַיֵּיהֶם לִשְׁלֵוִים וּשְׁקֵטִים.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יג מה יש להשיב לאשה "התוקפת" את בעלה בטענה שהוא ישפיע על ילדיה לרעה בהתנהגותו הצוננת ביראת שמים">יג. מַה יֵּשׁ לְהָשִׁיב לְאִשָּׁה "הַתּוֹקֶפֶת" אֶת בַּעֲלָהּ בְּטַעֲנָה שֶׁהוּא יַשְׁפִּיעַ עַל יְלָדֶיהָ   לְרָעָה בְּהִתְנַהֲגוּתוֹ הַצּוֹנֶנֶת בְּיִרְאַת שָׁמַיִם</h3><p dir="rtl">
דְּעִי לָךְ אֵם יְקָרָה הַחֲרֵדָה לְרוּחָנִיּוּת הַבַּיִת וּבִפְרָט לְרוּחָנִיּוּת יְלָדַיִךְ - מַשְּׂאַת נַפְשֵׁךְ.<p dir="rtl">
בּוֹאִי וּרְאִי בְּחוּשׁ הַיּוֹם שֶׁהַצְלָחַת הַיְלָדִים לֹא תְּלוּיָה רַק בְּחִנּוּךְ הַהוֹרִים, אָנוּ הַיּוֹם בַּקְּלָלָה הַנּוֹרָאָה שֶׁנִּבְּאוּ לָנוּ אוֹתָהּ חֲכָמֵינוּ בְּסוֹף מַסֶּכֶת סוֹטָה שֶׁבְּעִקְּבוֹת מְשִׁיחָא בֵּן יָקוּם בְּאָבִיו בַּת בְּאִמָּהּ, חֻצְפָּא יִסְגֵּי כַּלָּה בַּחֲמוֹתָהּ וְעוֹד.<p dir="rtl">
רוֹאִים אָנוּ בְּחוּשׁ קְלָלָה זוֹ בַּבָּתִּים הַטּוֹבִים בְּיוֹתֵר, בְּבָתִּים שֶׁהִשְׁקִיעוּ בְּחִנּוּךְ טוֹב, בַּתַּלְמוּד - תּוֹרָה הַטּוֹב בְּיוֹתֵר, בַּמְלַמְּדִים הַטּוֹבִים בְּיוֹתֵר וְכַיּוֹצֵא.<p dir="rtl">
וּלְעֻמָּתָם לְהֵפֶךְ, יִתָּכֵן כָּאֵלֶּה שֶׁלֹּא הִשְׁקִיעוּ כָּל כָּךְ, וְהִתְרַשְּׁלוּ בַּחִנּוּךְ, וְיַלְדֵיהֶם יָצְאוּ מֻצְלָחִים חוֹשְׁקֵי תּוֹרָה, שַׁקְדָנִים, יִרְאֵי שָׁמַיִם וּבַעֲלֵי מִדּוֹת טוֹבוֹת.<p dir="rtl">
לָכֵן שִׁמְעִי וְהַקְשִׁיבִי לַסּוֹד הַגָּדוֹל שֶׁאֲגַלֶּה לָךְ עַתָּה.<p dir="rtl">
הַקָּדוֹשׁ בָּרוּךְ הוּא רוֹצֶה "לֵב נִשְׁבָּר", לֵב שֶׁבּוֹטֵחַ בּוֹ, אַתְּ בְּמַצָּבֵךְ זֶה שֶׁבַּעֲלֵךְ לֹא מְשַׁתֵּף פְּעֻלָּה, לֹא מִתְפַּלֵּל, לֹא לוֹמֵד, לֹא הוֹלֵךְ לְשִׁעוּרֵי תּוֹרָה, לֹא לוֹמֵד עִם הַיְלָדִים, וַאֲפִלּוּ בְּשַׁבָּת לֹא מַשְׁרֶה אֲוִירָה רוּחָנִית כָּרָאוּי בְּשַׁבָּת, מְדַבֵּר שְׁטֻיּוֹת וְדִבְרֵי חֻלִּין וְכַיּוֹצֵא.<p dir="rtl">
בְּמַצָּבֵךְ זֶה עֵינַיִךְ תְּלוּיוֹת בַּה' שֶׁיַּצְלִיחַ אֶת יְלָדַיִךְ. דְּעִי לָךְ שֶׁסִּכּוּיַיִךְ לְהַצְלָחַת יְלָדַיִךְ גָּדוֹל יוֹתֵר מִבַּיִת שֶׁהַחִנּוּךְ בּוֹ הוּא מֻצְלָח וְסוֹמְכִים הֵמָּה עַל "הַשְׁקָעָתָם", הֵמָּה שֶׁסּוֹמְכִים עַל הַשְׁקָעָתָם וּבְטוּחִים שֶׁיַּצְלִיחוּ מִתּוֹךְ הִשְׁתַּדְּלוּתָם וּמִתּוֹךְ הַתְּנָאִים הַטִּבְעִיִּים שֶׁבָּהֶם גְּדֵלִים יַלְדֵיהֶם, הֵמָּה מְסֻכָּנִים בְּהַצְלָחָתָם הַרְבֵּה יוֹתֵר מִמֵּךְ. אַתְּ הַרְבֵּה יוֹתֵר בְּטוּחָה מֵהֶם, אוּלָם בִּתְנַאי זֶה שֶׁתֹּאמְרִי לְהַקָּדוֹשׁ בָּרוּךְ הוּא כָּךְ.<p dir="rtl">
רִבּוֹנוֹ שֶׁל עוֹלָם: גָּלוּי וְיָדוּעַ לְפָנֶיךָ מַצַּב חִנּוּךְ יְלָדַי, בַּעֲלִי לֹא מְשַׁתֵּף פְּעֻלָּה בְּחִנּוּכָם, אֲנִי מִשְׁתַּדֶּלֶת לָקַחַת עָלַי כְּכָל הָאֶפְשָׁר אֶת חִנּוּכָם בְּתוֹסֶפֶת כָּל עֹל הַבַּיִת הַמֻּטָּל עָלַי, אָנָּא, רִבּוֹנוֹ שֶׁל עוֹלָם, תְּהֵא אַתָּה הַשֻּׁתָּף שֶׁמְּשַׁתֵּף עִמִּי פְּעֻלָּה בִּמְקוֹם בַּעֲלִי בְּחִנּוּךְ יְלָדַי, אֲנִי מְקַבֶּלֶת עָלַי לֹא לָרִיב אִתּוֹ, לֹא לַעֲשׂוֹת מַחֲלֹקֶת, וּלְמַעַן הַשָּׁלוֹם אֲנִי מְקַבֶּלֶת עָלַי לְבַטֵּל רְצוֹנִי לִרְצוֹנְךָ, וִיהִי רָצוֹן שֶׁבִּזְכוּת זֶה תַּכְנִיס בְּלֵב בְּנִי אַהֲבַת תּוֹרָה וְיִרְאַת שָׁמַיִם וּמִדּוֹת טוֹבוֹת.<p dir="rtl">
וְהַאֲמִינִי אֵם יְקָרָה שֶׁבְּכָךְ גָּדוֹל סִכּוּיֵךְ לְהַצְלָחַת בָּנַיִךְ יוֹתֵר מִכֹּל, שֶׁכֵּן הִכְנַסְתְּ אֶת הַקָּדוֹשׁ בָּרוּךְ הוּא לְשֻׁתָּף בְּחִנּוּךְ בָּנַיִךְ, הֲיֵשׁ שֻׁתָּף יוֹתֵר טוֹב מִמֶּנּוּ?!<p dir="rtl">
וְכָךְ תַּמְשִׁיכִי, בִּתְפִלָּה, וּבְלֵב נִשְׁבָּר וּבְהַתְמָדָה לְבַקֵּשׁ וּלְהִתְחַנֵּן לַה' עַל יְלָדַיִךְ, וְתִרְאִי מֵהֶם נַחַת בְּעֵזֶר ה'. שֶׁכֵּן הַקָּדוֹשׁ בָּרוּךְ הוּא לֹא מַצְלִיחַ אֶת אֵלּוּ הַבְּטוּחִים בְּכֹחָם, בְּהַשְׁקָעָתָם וּבְמִרְצָם, אֶלָּא אֶת אֵלֶּה שֶׁבּוֹטְחִים בּוֹ בְּלֵב שָׁלֵם וּבְלֵב נִשְׁבָּר.<p dir="rtl">
הֶעָרָה חֲשׁוּבָה, לֵב נִשְׁבָּר זֶה לֹא עַצְבוּת חָלִילָה, וְהֵיאַךְ יֵדַע הָאָדָם אִם מַצָּבוֹ "לֵב נִשְׁבָּר" שֶׁהוּא חִיּוּבִי, אוֹ "עַצְבוּת" שֶׁהִיא שְׁלִילִית?<p dir="rtl">
הַתְּשׁוּבָה:<p dir="rtl">
זֶה שֶׁמַּצָּבוֹ "לֵב נִשְׁבָּר", אָחוּז הוּא בְּתִקְוָה טוֹבָה, בִּטְחוֹנוֹ בַּה' חָזָק, יֵשׁ לוֹ לֵב לִתְפִלָּה וְלִשְׁפִיכַת שִׂיחַ, לְאַחַר תְּפִלָּתוֹ וּשְׁפִיכַת לִבּוֹ לַה' חָשׁ הוּא כְּאִלּוּ אֶבֶן נָגוֹלָה מֵעַל לִבּוֹ, וְחָשׁ תְּחוּשַׁת שִׂמְחָה וּרְוָחָה בְּבִטְחוֹנוֹ שֶׁה' שָׁמַע תְּפִלָּתוֹ. זֶה שֶׁמַּצָּבוֹ "עַצְבוּת", נָטוּל הוּא מִכָּל תִּקְוָה, תְּפִלָּתוֹ לֹא יוֹצֵאת מִלִּבּוֹ וּמִפִּיו אֵינוֹ מְסֻגָּל לִשְׁפֹּךְ לִבּוֹ לַה', אֵין לוֹ תְּחוּשַׁת רְוָחָה וְשִׂמְחָה, וְתָמִיד אָפוּף הוּא תּוֹךְ דַּאֲגוֹתָיו וּמְתָחָיו.<p dir="rtl">
וְלָכֵן הֲיִי בְּמַצָּב שֶׁל לֵב נִשְׁבָּר, וְזֹאת תַּשִּׂיגִי בְּבִטָּחוֹן בַּה' וּבַתְּפִלָּה שֶׁהִזְכַּרְתִּי, תַּתְמִידִי לְקָרְאָהּ, וּבְכָךְ תָּחוּשִׁי שֶׁה' אִתָּךְ וְאַתְּ עִם ה'.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יד לאשה חשדנית ו"קנאית"">יד. לְאִשָּׁה חַשְׁדָנִית וְ"קַנָּאִית"</h3><p dir="rtl">
פְּעָמִים רַבּוֹת טוֹעֲנוֹת נָשִׁים: בַּעֲלִי אֵינוֹ שׁוֹמֵר אֶת עֵינָיו. לְאִשָּׁה יֵשׁ קִנְאָה עַל בַּעְלָהּ, וּמַלְבִּישָׁה זֹאת בְּדֶרֶךְ "צִדְקוּת" - שֶׁרוֹצָה הִיא שֶׁבַּעְלָהּ יִתְקַדֵּשׁ וְיִתְעַלֶּה. וּבְכֵן, עֲלֵיהֶן לָדַעַת: בְּהַרְבֵּה בָּתִּים נֶהֱרַס שְׁלוֹם בֵּיתָם מִסִּבַּת הֶעָרוֹת אֵלּוּ שֶׁל נְשׁוֹתֵיהֶם הַ"צִּדְקָנִיּוֹת".<p dir="rtl">
קֹדֶם כֹּל תִּשְׁאַל אִשָּׁה שֶׁכָּזוֹ אֶת עַצְמָהּ, מֵאַיִן בֶּאֱמֶת נוֹבֵעַ מְקוֹר רְצוֹנָהּ שֶׁבַּעְלָהּ לֹא יִסְתַּכֵּל אֶלָּא בְּמַה שֶּׁשַּׁיָּךְ לוֹ וְלֹא יִתֵּן עֵינָיו בְּמַה שֶּׁאֵינוֹ שֶׁלּוֹ. מִסְּתָמָא נוֹבֵעַ הַדָּבָר מֵרָצוֹן טִבְעִי שֶׁיֵּשׁ לְכָל אִשָּׁה לְקַבֵּל אֶת מְלֹא תְּשׂוּמֶת לֵב בַּעְלָהּ, וְאֵין בִּרְצוֹנָהּ שֶׁתְּשׂוּמַת לִבּוֹ תִּתְחַלֵּק גַּם לַאֲחֵרִים.<p dir="rtl">
וְעֻבְדָּה הִיא, פְּעָמִים רַבּוֹת מָצִינוּ שֶׁאִשָּׁה צָרָה עֵינָהּ כְּשֶׁבַּעְלָהּ מְשׂוֹחֵחַ עִם אַחְיוֹתָיו אוֹ גִּיסוֹתָיו, וַאֲפִלּוּ עִם חֲבֵרָיו וְרֵעָיו, וּמַקְדִּישׁ לָהֶם אַהֲבָה וּתְשׂוּמֶת לֵב. גַּם אָז אֵין הָאִשָּׁה מַסְכֶּמֶת לְהַשְׁלִים עִם מַעֲשָׂיו, לְפִי שֶׁנִּדְמֶה לָהּ שֶׁגּוֹזְלִים הֵם אֶת חֶלְקָהּ מִתְּשׂוּמַת לִבּוֹ שֶׁל בַּעְלָהּ מִמֶּנָּה.<p dir="rtl">
וּבְכֵן, אִם אָכֵן רוֹצָה אִשָּׁה זוֹ לְהַטּוֹת תְּשׂוּמֶת לֵב בַּעְלָהּ יוֹתֵר אֵלֶיהָ וּלְמַעֵט אֶת תְּשׂוּמַת לִבּוֹ מֵאֲחֵרִים, עָלֶיהָ לִנְהֹג בִּדְרָכִים שֶׁיּוֹבִילוּ לְכָךְ, וְלֹא לַעֲשׂוֹת אֶת הַלְּהֵפֶךְ.<p dir="rtl">
וּכְמוֹ שֶׁהִסְבַּרְנוּ לְעֵיל, שֶׁעַל הָאִשָּׁה לְהִתְיַפּוֹת בִּפְנֵי בַּעְלָהּ בְּיֹפִי חִיצוֹנִי וּבִיפִי הַנְהָגוֹתֶיהָ וּמִדּוֹתֶיהָ, וּבָזֶה תִּשְׁבֶּה אֶת לִבּוֹ לָתֵת לָהּ אֶת מְלֹא תְּשׂוּמַת לִבּוֹ, וְזֶה יַעֲזֹר הַרְבֵּה יוֹתֵר מִמַּה שֶּׁתִּנְהַג בְּשִׁיטָה אַלִּימָה שֶׁל צְעָקוֹת וּמְרִיבוֹת, כִּי לֹא תָּמִיד הַבַּעַל מֵבִין לְרוּחָהּ שֶׁל אִשְׁתּוֹ כְּשֶׁמְּעִירָה לוֹ עַל שְׁמִירַת עֵינָיו אוֹ עַל רִבּוּי שִׂיחָתוֹ עִם נָשִׁים שֶׁזֶּה נוֹבֵעַ מֵרְצוֹנָהּ לְקַבֵּל אֶת תְּשׂוּמַת לִבּוֹ, אֶלָּא חוֹשֵׁב הוּא שֶׁזּוֹ אֵינָהּ אֶלָּא חַשְׁדָנוּת שְׁטוּתִית בְּקִרְבָּהּ אוֹ סְתָם צִדְקוּת טִפְּשִׁית הַבּוֹעֶרֶת בָּהּ, וְאֵינוֹ רוֹאֶה בְּכָךְ שֶׁזֶּה בְּעֶצֶם רַק הִתְבַּטְּאוּת חִיצוֹנִית לִרְצוֹנָהּ הַפְּנִימִי לִחְיוֹת בְּאַהֲבָה מְלֵאָה עִם בַּעְלָהּ, וּמִמֵּילָא מַשִּׂיגָה הִיא בְּכָךְ מַטָּרָה הֲפוּכָה - שֶׁבַּעְלָהּ יָקוּץ בָּהּ יוֹתֵר וְיִשְׂנָא אֶת הִתְנַהֲגוּתָהּ, וּמְעַט מְעַט תִּתְרוֹקֵן תְּשׂוּמֶת הַלֵּב וְאֶת מְקוֹמָהּ יְמַלֵּא מַה שֶּׁהוּא הֵפֶךְ רְצוֹנָהּ.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, טו חכמות נשים בנתה ביתה ואיוולת בידיה תהרסנו (משלי יד, א)">טו. חַכְמוֹת נָשִׁים בָּנְתָה בֵיתָהּ וְאִיווֶּלֶת בְּיָדֶיהָ תֶהֶרְסֶנּוּ (משלי יד, א)</h3><p dir="rtl">
עָלַיִךְ בַּת יִשְׂרָאֵל לָדַעַת, גַּם כַּאֲשֶׁר יֵשׁ לָךְ מַה לְּהָעִיר לְבַעֲלֵךְ עַל הַנְהָגָתוֹ חַסְרַת דֶּרֶךְ אֶרֶץ בְּפִרְגּוּן וּבְאַהֲבָה כְּלַפַּיִךְ, עַל אֲדִישׁוּתוֹ וְאָנוֹכִיּוּתוֹ, אִם רוֹאָה אַתְּ שֶׁבַּעֲלֵךְ זֶה קָשֶׁה לְקַבֵּל אֲפִלּוּ מֵאֲחֵרִים, וְעַל אַחַת כַּמָּה וְכַמָּה מִמֵּךְ, אֵינוֹ חָפֵץ בְּהֶעָרוֹתַיִךְ, בְּתוֹכַחְתֵּךְ, דְּעִי שֶׁבְּתוֹכַחְתֵּךְ אוֹתוֹ תִּמָּאֲסִי בְּעֵינָיו, וְכַמָּה שֶׁתַּחְשְׁבִי לְהַשִּׂיג אֶת הָאַהֲבָה וְהַכָּבוֹד שֶׁאֵלּוּ הֵם ב' הַפְּרָטִים שֶׁהָאִשָּׁה נִצְרֶכֶת לָהֶם בְּיוֹתֵר מִבַּעֲלָהּ, לֹא רַק שֶׁלֹּא תַּשִּׂיגִי אוֹתָם אֶלָּא תַּשִּׂיגִי אֶת הַלְּהֵפֶךְ הַשִּׂנְאָה וְהַבִּזָּיוֹן.<p dir="rtl">
שֶׁכֵּן אָמַר דָּוִד הַמֶּלֶךְ עָלָיו הַשָּׁלוֹם: חֵן וְכָבוֹד יִתֵּן ה', חֵן הַיְנוּ אַהֲבָה וְכָבוֹד, אֵלּוּ הֵם מַתְּנַת ה', וְרַק מַעֲשַׂיִךְ יְקָרְבוּךְ לַהֲבִיאָם עָלַיִךְ. אוּלָם בְּכֹחַ, וּבִמְרִיבָה תַּשִּׂיגִי אֶת הַלְּהֵפֶךְ.<p dir="rtl">
עָלַיִךְ לְכַבְּדוֹ בַּאֲשֶׁר הוּא, לְפַרְגֵּן לוֹ, לִמְצֹא בּוֹ אֶת הַנְּקֻדּוֹת הַטּוֹבוֹת וּלְשַׁבְּחוֹ בָּהֶם, וּבְכָךְ יֶשְׁנָם הַרְבֵּה יוֹתֵר סִכּוּיִים שֶׁתַּשִּׂיגִי אֶת מַטְּרָתֵךְ אַהֲבָה וְכָבוֹד מִמֶּנּוּ כְּלַפַּיִךְ. וְכֵן יִרְאַת ה', שִׁעוּרֵי תּוֹרָה כְּלַפֵּי ה'. וּכְמוֹ שֶׁכָּתַב הָרַמְבַּ"ם בְּהִלְכוֹת אִישׁוּת פֶּרֶק טו הֲלָכָה ב:<p dir="rtl">
וְכֵן צִוּוּ חֲכָמִים עַל הָאִשָּׁה שֶׁתְּהֵא מְכַבֶּדֶת אֶת בַּעֲלָהּ בְּיוֹתֵר מִדַּאי, וְיִהְיֶה לוֹ עָלֶיהָ מוֹרָא, וְתַעֲשֶׂה כָּל מַעֲשֶׂיהָ עַל פִּיו, וְיִהְיֶה בְּעֵינֶיהָ כְּמוֹ שַׂר אוֹ מֶלֶךְ, מְהַלֶּכֶת בְּתַאֲוַת לִבּוֹ, וּמְרַחֶקֶת כָּל מַה שֶּׁיִּשְׂנָא, וְזֶהוּ דֶּרֶךְ בְּנוֹת יִשְׂרָאֵל הַקְּדוֹשִׁים הַטְּהוֹרִים בְּזִוּוּגָן, וּבִדְרָכִים אֵלּוּ יִהְיֶה יִשּׁוּבָן נָאֶה וּמְשֻׁבָּח.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, טז סכנה לשלוח בעל לכולל או לעבודה מתוך מריבה">טז. סַכָּנָה לִשְׁלֹוחַ בַּעַל לַכּוֹלֵל אוֹ לָעֲבוֹדָה מִתּוֹךְ מְרִיבָה</h3><p dir="rtl">
וּדְעִי לָךְ בַּת יִשְׂרָאֵל פְּרָט חָשׁוּב וְנָחוּץ.<p dir="rtl">
לִשְׁלֹחַ בַּעַל בְּרָגְזָה וּמְרִיבָה לָעֲבוֹדָה אוֹ לַכּוֹלֵל זֶהוּ חֻרְבַּן הַבַּיִת, כַּאֲשֶׁר בַּעַל יוֹצֵא לַעֲבוֹדָתוֹ אוֹ לַכּוֹלֵל בְּמַצָּב שֶׁאִשְׁתּוֹ נָהֲגָה בּוֹ בְּזִלְזוּל, וְיוֹצֵא הוּא פָּגוּעַ אוֹ כּוֹעֵס, מִיָּד יָחוּשׁ רִפְיוֹן בִּיצָרָיו, וְיִפְרֹק יְצָרָיו בִּרְאִיּוֹת אֲסוּרוֹת, וְאַף עָלוּל הוּא לֵילֵךְ וּלְהַבִּיט בַּכֵּלִים הַנּוֹרָאִים הַמַּשְׁחִיתִים כָּל נֶפֶשׁ טְהוֹרָה, בְּמַצָּב כָּזֶה קַיָּם חֲשָׁשׁ סָבִיר שֶׁהַבַּעַל יְאַבֵּד כָּל כֹּחַ וְרָצוֹן לְהִתְחַזֵּק, שֶׁכֵּן עוֹבֵר הוּא רַק "בִּקּוֹרוֹת", אֵין פִרְגּוּנִים, אֵין הִתְיַחֲסוּת לַנְּקֻדּוֹת הַטּוֹבוֹת שֶׁבּוֹ, וְהַהִתְיַחֲסוּת רַק עַל הַלִּקּוּיִים וְהַגִּרְעוֹנוֹת, הֵיאַךְ יְהֵא לְבַעַל זֶה כֹּחַ וְחֵשֶׁק לְהִתְרוֹמֵם, לַעֲלוֹת וּלְהִתָּקֵן. הֲלֹא יֵרֵד מַטָּה מַטָּה, יְאַבֵּד אֶת בִּטְחוֹנוֹ הָעַצְמִי, אֶת כְּבוֹדוֹ, אֶת חֶדְוַת חַיָּיו, וְיִנְקֹט בָּאֶמְצָעִים הַשְּׁלִילִיִּים כְּדֵי לְהַשִּׂיג מְעַט רוּחַ חַיִּים.<p dir="rtl">
לָאִשָּׁה נִדְמֶה שֶׁעוֹשָׂה הִיא מִצְוָה, מְתַקֶּנֶת אֶת בַּעֲלָהּ, וּבְעֶצֶם עוֹשָׂה אֶת הַלְּהֵפֶךְ, עַל אִשָּׁה זוֹ נוֹפֶלֶת הָאַחֲרָיוּת שֶׁל נְפִילַת וּקְרִיסַת בַּעֲלָהּ, וְהוּא מַה שֶּׁיָּבִיא לְחֻרְבַּן בֵּיתָהּ, לְעֻמַּת זֹאת, בַּעַל שֶׁיּוֹצֵא מֵהַבַּיִת שָׂמֵחַ וְטוֹב לֵב, נִפְרָד מֵאִשְׁתּוֹ הַמְּאִירָה פָּנִים, מְפַרְגֶּנֶת, שֶׁבְּהַנְהָגוֹתֶיהָ מַעֲלָה אֶצְלוֹ חֵן וְכָבוֹד, זֶהוּ כְּשֶׁהוֹלֵךְ לַעֲבוֹדָתוֹ אוֹ לַיְשִׁיבָה, יָחוּשׁ שֶׁאִשְׁתּוֹ עִמּוֹ בְּכָל מָקוֹם, חִנָּהּ וּכְבוֹדָהּ יָסִיר מִמֶּנּוּ כָּל מַחְשָׁבָה אֲסוּרָה. בֵּין כְּשֶׁהִיא עִמּוֹ וּבֵין כְּשֶׁאֵינָהּ עִמּוֹ, "יֵשׁ לוֹ פַּת בְּסַלּוֹ" בְּכָל מָקוֹם אֲשֶׁר יִפְנֶה.<p dir="rtl">
וְתִתְבּוֹנֵן הָאִשָּׁה הֲלֹא מִתַּפְקִידָהּ לִהְיוֹת לַבַּעַל לְחוֹמָה, לְשִׂמְחָה, לְתוֹרָה, לִבְרָכָה, וּכְמוֹ שֶׁבֵּאַרְנוּ זֹאת לְעֵיל בַּאֲרִיכוּת, וְעָלֶיהָ לָחוּשׁ אַחֲרָיוּת, שֶׁכֵּן אִם חֲזַ"ל יִחֲסוּ לָהּ אֶת הַמַּעֲלוֹת הַלָּלוּ שֶׁלָּהֶן יִזְכֶּה בַּעֲלָהּ בִּזְכוּתָהּ, עָלֶיהָ לִרְאוֹת שֶׁבֶּאֱמֶת יִזְכֶּה לָהֶן בִּזְכוּתָהּ, וְלֹא יַפְסִידֵם.<p dir="rtl">
בַּעַל שֶׁיּוֹצֵא מֵהַבַּיִת תּוֹךְ כְּדֵי מְרִיבָה, אוֹ שֶׁבְּמֶשֶׁךְ שְׁהוּתוֹ בַּבַּיִת הָאֲוִירָה הִיא אֲוִירָה שֶׁל מְרִיבָה וּבִקֹּרֶת וְשֶׁיִּהְיֶה אַף בַּדְּבָרִים הָרוּחָנִיִּים כָּאָמוּר, הֵיכָן הָאַרְבָּעָה דְּבָרִים: הַשִּׂמְחָה, הַתּוֹרָה, הַבְּרָכָה וְהַחוֹמָה הַמֻּטָּלִים עָלַיִךְ לְסַפֵּק אוֹתָם לְבַעֲלֵךְ הֲלֹא הוּא יְקַבֵּל אֶת הַלְּהֵפֶךְ מֵהֶם, אֶת הָעֶצֶב, הַטִּרְדָה, הַהֶפְסֵד, וְהַהֶפְקֵרוּת, וְלָכֵן הַיֵּצֶר נוֹתֵן כָּל כֹּחוֹ לְהָפֵר אֶת הַשְּׁלוֹם בַּיִת וּבָא הוּא בְּכָל מִינֵי חָכְמוֹת, סְבָרוֹת שֶׁל צִדְקוּת וְהָעִקָּר לַעֲשׂוֹת מְרִיבוֹת וּמַחְלוֹקוֹת, שֶׁכֵּן יוֹדֵעַ שֶׁכַּאֲשֶׁר יוּפַר שְׁלוֹם הַבַּיִת בְּנָקֵל יַחְטִיא אֶת הַבַּעַל אוֹ אֶת הָאִשָּׁה, וּבַאֲשֶׁר יְפַתֶּה אוֹתָם יִכָּנְעוּ לוֹ אַחַר שֶׁמִּבְצָרָם נֶהֱרַס, וּמֵעַתָּה נְתוּנִים הֵמָּה לִשְׁלִיטָתוֹ.<p dir="rtl">
וּכְמוֹ כֵן מַצָּב זֶה סַכָּנָה הוּא לָאִשָּׁה עַצְמָהּ, כַּאֲשֶׁר תָּחוּשׁ שֶׁבֵּיתָהּ נֶהֱפַךְ לְבַיִת שֶׁל מְרִידוֹת, עֲלוּלָה לְהִשָּׁבֵר הִיא בִּזְמַן מְסֻיָּם, וְתִמְאַס בְּחַיֵּי הַזּוּגִיוּת שֶׁלָּהּ בְּמַצָּב שֶׁכָּזֶה, וַעֲלוּלָה הִיא לִפֹּל נְפִילוֹת קַלּוֹת בְּשֶׁל כָּל, שֶׁכֵּן תָּקוּץ וְתָבוּז לְבַעֲלָהּ מִצִּדְקוּתָהּ, וּבְמֵילָא בַּעֲלָהּ יָשִׁיב לָהּ בְּהֶתְאֵם הֵפֶךְ הָאַהֲבָה וְהַכָּבוֹד, וּכְשֶׁתִּרְאֶה עַצְמָהּ בְּמַצָּב זֶה שֶׁבֵּיתָהּ חָרֵב עָלֶיהָ, תְּחַפֵּשׂ אֶת שִׂמְחָתָהּ חִנָּהּ וּכְבוֹדָהּ בִּדְרָכִים שׁוֹנוֹת, וְסַכָּנָתָהּ נוֹרָאָה לִמְאֹד, שֶׁכֵּן הָאִשָּׁה נוֹחָה לְהִתְפַּתּוֹת יוֹתֵר מֵהַבַּעַל וּכְמוֹ שֶׁאָמְרוּ חֲזַ"ל.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יז האבסורד!!!">יז. הָאַבְּסוּרְד!!!</h3><p dir="rtl">
הִתְחַתַּנְתָּ אִתִּי - זֶהוּ! אֲנִי לֹא מַרְשָׁה שֶׁתִּסְתַּכֵּל עַל נָשִׁים אֲחֵרוֹת, זוֹהִי בְּגִידָה! אֲנִי אֶתְלַבֵּשׁ אֵיךְ שֶׁאֲנִי רוֹצָה! אֲנִי אֲדַבֵּר אֵיךְ שֶׁאֲנִי רוֹצָה! אֲנִי אֶתְנַהֵג אֵיךְ שֶׁאֲנִי רוֹצָה! וְעִם כָּל זֶה אַתָּה חַיָּב לְכַבֵּד וּלְהוֹקִיר אֶת אִשְׁתְּךָ!<p dir="rtl">
עַד כָּאן שָׁמַעְנוּ אֶת זַעֲקַת הָאִשָּׁה הַזּוֹעֶקֶת מִתּוֹךְ מוּעָקַת לִבָּהּ עַל בַּעְלָהּ הַבּוֹגֵד וְלֹא נֶאֱמָן בַּהֲפִירוֹ הֶסְכֵּמֵי בְּרִית לְאֵשֶׁת נְעוּרָיו.<p dir="rtl">
הַגְּמָרָא בְּתַעֲנִית מְסַפֶּרֶת עַל הַצַּדִּיק "אַבָּא חִלְקִיָּה" שֶׁהָיוּ לוֹ נְהָגִים נִפְלָאִים בַּחֲסִידוּת וּבְיַשְׁרוּת, וּמִשּׁוּם כָּךְ תְּפִלָּתוֹ הָיְתָה מִתְקַבֶּלֶת. פַּעַם אֵרְעָה עֲצִירַת גְּשָׁמִים וּבָאוּ חֲכָמִים לְבַקֵּשׁ מִמֶּנּוּ שֶׁיְּבַקֵּשׁ רַחֲמִים מִלִּפְנֵי ה' לְהוֹרִיד גֶּשֶׁם. הָלַךְ אַבָּא חִלְקִיָּה לְהִתְפַּלֵּל - וְלֹא נַעֲנָה. כֵּיוָן שֶׁרָאֲתָה אִשְׁתּוֹ שֶׁתְּפִלַּת בַּעְלָהּ לֹא נַעַנְתָה, אָזְרָה כֹּחַ גַּם הִיא לְהִתְפַּלֵּל, וְהִתְפַּלְלָה בְּרִחוּק מָקוֹם מִמֶּנּוּ. כְּשֶׁהִתְפַּלְלָה הִיא, נִזְדַּקֵּף וְנִרְאָה עָנָן קַל עוֹלֶה מִצַּד אִשְׁתּוֹ, מִמֶּנּוּ הֵחֵלּוּ לְהִתְפַּזֵּר עֲנָנִים וְיָרְדוּ גִּשְׁמֵי בְּרָכָה. הֵחֵלּוּ אֲנָשִׁים מְרַנְּנִים מַה כֹּחָהּ שֶׁל אִשְׁתּוֹ יוֹתֵר מִמֶּנּוּ.<p dir="rtl">
וְעַל כָּךְ מְשִׁיבִים, מֶה הָיְתָה צִדְקוּתָהּ שֶׁל אִשָּׁה זוֹ - שֶׁכְּשֶׁהָיָה בַּעְלָהּ שָׁב מֵעֲבוֹדָתוֹ מִדֵּי עֶרֶב, הָיְתָה יוֹצֵאת לִקְרָאתוֹ לְבוּשָׁה שָׁנִים וְתַכְשִׁיטִים יְקָרִים וּמְיַפָּה עַצְמָהּ לְפָנָיו כְּדֵי לְהַצִּילוֹ שֶׁלֹּא יִתֵּן אֶת עֵינָיו בְּאִשָּׁה אַחֶרֶת, וְלָכֵן בְּצִדְקוּת זוֹ זָכְתָה שֶׁנַּעַנְתָה תְּפִלָּתָהּ קֹדֶם לְבַעְלָהּ.<p dir="rtl">
אִם אָכֵן קוֹרֵאת הַגְּמָרָא צִדְקוּת לְאִשָּׁה שֶׁבְּבֵיתָהּ וּבִפְנֵי בַּעְלָהּ מִתְקַשֶּׁטֶת בְּמִכְלוֹל הַתַּכְשִׁיטִים שֶׁיֵּשׁ לָהּ בְּכַוָּנָה טְהוֹרָה לְהַצִּיל אֶת בַּעְלָהּ מֵחֶמְדַּת נָשִׁים זָרוֹת, הֲרֵי שֶׁרִשְׁעוּת תֵּחָשֵׁב לְאִשָּׁה הָעוֹשָׂה לְהֵפֶךְ - שֶׁבְּבֵיתָהּ לוֹבֶשֶׁת חֲלוּקִים מְשֻׁפְשָׁפִים וִישָׁנִים, וּשְׂעָרָהּ מְפֻזָּר וּמְכֹעָר, וּמִטְפַּחַת רֹאשָׁהּ שְׁמוּטָה לָהּ עַל חֲצִי רֹאשָׁהּ, וּפָנֶיהָ מְעֻוָּתִים וְזוֹעֲפִים, וְהָרְצִינוּת וְהָעֲיֵפוּת נִכָּרִים בְּכָל תְּנוּעָה שֶׁבָּהּ, וְקוֹלָהּ מִתְהַלֵּךְ בַּבַּיִת כְּעוֹרֵב וּכִזְאֵב בִּצְעָקוֹת וּבְגַסּוּת, וּבְצוּרָה כָּזוֹ מְקַבֶּלֶת הִיא אֶת בַּעְלָהּ בְּבוֹאוֹ מִן הָרְחוֹב הַשָּׁטוּף זִמָּה, הַפָּרוּץ בִּלְבוּשֵׁי חֲצִיפוּת וּפְרִיצוּת, וּדְרִישָׁתָהּ בְּתֹקֶף: שִׂים עֵינֶיךָ רַק לִדְיוֹקְנִי! שִׂים אָזְנְךָ רַק לְמוֹצָא דְּבָרַי! תֵּן חִשְׁקְךָ רַק בִּי! שִׂים לִבְּךָ רַק לִ"זְמִירוֹתַי".<p dir="rtl">
הֲלֹא נִתְבּוֹנֵן, אִם רָאֲתָה לְנָכוֹן אֵשֶׁת אַבָּא חִלְקִיָּה לַעֲשׂוֹת מַעֲשֶׂיהָ הַנְּבוֹנִים בָּרְחוֹב שֶׁל "זְמַן הַתַּלְמוּד", שֶׁהָיָה רְחוֹב כָּשֵׁר וְטָהוֹר נָקִי מִכָּל זֻהֲמָה, הַצְּנִיעוּת וְהַטֹּהַר הָיוּ בְּכָל פִּנָּה, וְעִם כָּל זֶה רָאֲתָה חוֹבָה לִנְהֹג כְּמִנְהָגָהּ כְּדֵי לְהַצִּיל אֶת בַּעְלָהּ מִן הַחֵטְא, וְעַל כָּךְ מְשַׁבַּחַת אוֹתָה הַגְּמָרָא וּמְצַיֶּנֶת אוֹתָה לְצַדֶּקֶת מֻפְלָאָה שֶׁבִּזְכוּת זֶה בְּכֹחָהּ לְהוֹרִיד גֶּשֶׁם לִכְלַל יִשְׂרָאֵל יוֹתֵר מִבַּעְלָהּ, עַל אַחַת כַּמָּה וְכַמָּה אִשָּׁה שֶׁהַיּוֹם תִּנְהַג בְּצוּרָה שֶׁכָּזוֹ תְּהֵא בְּכָךְ חֲסוּדָה וְצַדֶּקֶת בְּכָךְ שֶׁמַּצֶּלֶת הִיא אֶת בַּעְלָהּ מֵחֲטָאִים חֲמוּרִים וּשְׁכִיחִים רֶגַע רֶגַע.<p dir="rtl">
הָכֵיצַד יוּכַל בַּעַל לָשֵׂאת הַנְהָגָה שֶׁכָּזוֹ וְלִרְכּשׁ אֵמוּן בְּאִשְׁתּוֹ אֲשֶׁר רַק בְּצֵאתָהּ לָרְחוֹב לוֹבֶשֶׁת הִיא אֶת מֵיטַב מַלְבּוּשֶׁיהָ הַיְפֵהפִִיִּים וְתַכְשִׁיטֶיהָ הַיְקָרִים, וְגַם אִם אֵין כַּוָּנָתָהּ לְרָעָה - אֶלָּא סְתָם כְּדֵי לְהֵרָאוֹת "נוֹרְמָלִית" בָּרְחוֹב, עִם כָּל זֶה יִרְאֶה בָּהּ אֶגוֹאִסְטִיּוּת נוֹרָאָה, אוֹהֶבֶת הִיא רַק אֶת עַצְמָהּ, מִמֶּנִּי דּוֹרֶשֶׁת אֶת מְלֹא הָאַהֲבָה וְהַשִּׂימַת לֵב, וְאִלּוּ מִצִּדָּהּ אֵין שׁוּם הַקְרָבָה לְכָךְ.<p dir="rtl">
וְאֵין מַה לּוֹמַר כְּשֶׁרוֹאֶה הַבַּעַל אֶת הַנְהָגַת אִשְׁתּוֹ זוֹ עִם כַּוָּנָה לֹא טְהוֹרָה, שֶׁרְצוֹנָהּ לְהִתְיַפּוֹת וְלָשֵׂאת חֵן בְּעֵינֵי זָרִים הַחֲשׁוּבִים לָהּ מִבַּעְלָהּ, אֲזַי רוֹאֶה הוּא בָּהּ כְּבוֹגֶדֶת, וְכַמָּה לְעַזּוּת פָּנִים תֵּחָשֵׁב כַּאֲשֶׁר תִּדְרשׁ מִבַּעְלָהּ אֶת הַמּוּסָרִיּוּת וְהַצִּדְקוּת בִּשְׁמִירַת הָעֵינַיִם וְהַמַּחֲשָׁבָה בּוֹ בִּזְמַן שֶׁהִיא טוֹמֶנֶת לוֹ מוֹקְשִׁים בְּדַרְכּוֹ.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יח כדאי לתרום רבות למען שלום הבית לשם דוגמה אישית">יח. כְּדַאי לִתְרֹום רַבּוֹת לְמַעַן שְׁלוֹם הַבַּיִת לְשֵׁם דֻּוגְמָה אִישִׁית</h3><p dir="rtl">
גְּדוֹלֵי הַמֻּמְחִים בְּחִנּוּךְ, כֻּלָּם פֶּה אֶחָד עוֹנִים וְאוֹמְרִים שֶׁאֵין חִנּוּךְ כְּחִנּוּךְ דֻּגְמָה אִישִׁית שֶׁל הַהוֹרִים הַנּוֹהֲגִים כַּשּׁוּרָה בַּאֲצִילוּת הַנֶּפֶשׁ. הַיֶּלֶד - עַל אַף גִּילוֹ הָרַךְ - נָחוֹן הוּא בְּעֵינָא פְּקִיחָא לְהִתְחַקּוֹת עַל דַּרְכֵיהֶם שֶׁל הוֹרָיו. יֶלֶד הָרוֹאֶה שֶׁכָּל שִׂיחָם וְשִׂיגָם שֶׁל הוֹרָיו בְּעִנְיְנֵי יִרְאַת שָׁמַיִם, תּוֹרָה, חֶסֶד, עֲנָוָה, וִתּוּר, דִּבּוּר בְּלָשׁוֹן רַכָּה, הֶאָרַת פָּנִים זֶה לָזֶה - אֵין חִנּוּךְ בָּעוֹלָם שֶׁיַּזְרִים לְנֶפֶשׁ הַיֶּלֶד נְהָגִים אֵלּוּ כְּמוֹ "דֻּגְמָא חָיָה" זוֹ, שֶׁרוֹאֶה הוּא בְּמוֹ עֵינָיו אֶת הוֹרָיו, שֶׁאִתָּם הוּא מִתְגּוֹרֵר כָּל שְׁעוֹת הַיּוֹם וְהַלַּיְלָה. שׁוּם חִנּוּךְ בָּעוֹלָם לֹא יִשְׁוֶה לְחִנּוּךְ שֶׁכָּזֶה, וְהוֹרָיו מַצְלִיחִים בַּחִנּוּךְ הַטּוֹב בְּיוֹתֵר בְּלִי עָמָל וּבְלִי טֹרַח, בְּדֻגְמָה אִישִׁית בִּלְבַד, כָּךְ שֶׁרַק מִסִּבָּה זוֹ כְּדַאי וּכְדַאי לְהִתְמוֹדֵד עִם הַבְּעָיוֹת הַקְּטַנּוֹת שֶׁל שְׁלוֹם הַבַּיִת וְלַחְסֹךְ אֶת הַבְּעָיוֹת הַגְּדוֹלוֹת שֶׁל חִנּוּךְ יְלָדִים.<p dir="rtl">
וּמְסֻפָּר, שֶׁכְּשֶׁהִשְׁתַּחְרֵר אַחַד הַיְּהוּדִים הַמְפֻרְסָמִים מִן הַכֶּלֶא הָרוּסִי, בּוֹ סָבַל יִסּוּרִים אֲיֻמִּים, שְׁאָלוּהוּ כָּל הָעִתּוֹנָאִים: אֵיךְ הֶחֱזַקְתָּ מַעֲמָד בְּמַצָּבִים שֶׁגְּדוֹלִים וְטוֹבִים מִמְּךָ לֹא הֶחֱזִיקוּ בּוֹ אֲפִלּוּ זְמַן קָצָר?<p dir="rtl">
הַתְּשׁוּבָה שֶׁהָיְתָה בְּפִיו מְלַמֶּדֶת אוֹתָנוּ לֶקַח עָצוּם. וְכָךְ אָמַר: "הַחִזּוּק הַיָּחִיד שֶׁהֶעֱנִיק לִי אֶת הָאֶפְשָׁרוּת לְהִתְגַּבֵּר עַל כָּל הַמִּכְשׁוֹלִים הָיָה, שֶׁמֵּעוֹלָם לֹא רָאִיתִי אֶת הוֹרַי כּוֹעֲסִים הָאֶחָד עַל הַשֵּׁנִי. כָּל יְמֵיהֶם הִתְיַחֲסוּ זֶה לָזוֹ בְּנַחַת וּמִתּוֹךְ קִרְבַת הַדַּעַת, וְכָל אֶחָד סִיַּע לְזוּלָתוֹ בְּכָל מַה שֶּׁאֶפְשָׁר, וְכָךְ הִתְגַּבְּרוּ הֵם עַצְמָם עַל כָּל נִסְיוֹנוֹת הַחַיִּים בְּהַצְלָחָה.."<p dir="rtl">
וְאֶפְשָׁר לִלְמֹד מִכָּאן עַד כַּמָּה מַשְׁפִּיעָה הִתְנַהֲגוּת הַהוֹרִים עַל יַלְדֵיהֶם, עַד שֶׁגַּם בֵּן כָּזֶה, שֶׁיָּשַׁב שָׁנִים רַבּוֹת בַּכֶּלֶא, יָכוֹל הָיָה לִשְׁאֹב עִדּוּד וְחִזּוּק כֹּה מֻפְלָאִים בִּגְלַל שֶׁלֹּא רָאָה אֶת הוֹרָיו צוֹעֲקִים אֶחָד עַל הַשֵּׁנִי, לֹא רָאָם סוֹתְרִים זֶה אֶת זֶה בְּדִבְרֵיהֶם, וּבְכָךְ קִבֵּל חִסּוּן נַפְשִׁי.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, יט אין זו "חסידות" אלא "חסרות" [לשון השלה"ק]">יט. אֵין זוֹ "חֲסִידוּת" אֶלָּא "חֲסֵרוּת" [לשון השלה"ק]</h3><p dir="rtl">
אֵין לְתָאֵר עַד כַּמָּה נִלְחָם הַיֵּצֶר לַהֲרֹס אֶת שְׁלוֹם הַבַּיִת, וְזֹאת בְּיָדְעוֹ כִּי אִישׁ וְאִשָּׁה שֶׁזָּכוּ שְׁכִינָה בֵּינֵיהֶם, וְאֶת זֹאת אֵינוֹ יָכוֹל לִסְבֹּל, כִּי מַעְדִּיף הוּא לִשְׁכֹּן בֵּינֵיהֶם, וְלָכֵן בְּכָל כֹּחוֹ מְנַסֶּה לְסַלֵּק אֶת הַשְּׁכִינָה מִבֵּינֵיהֶם וְלִכְבּשׁ אֶת מְקוֹמָהּ.<p dir="rtl">
וְיֵצֶר הָרָע אֵינוֹ בּוֹחֵל גַּם מִלָּבוֹא בְּדֶרֶךְ חֲסִידוּת יְתֵירָה, דְּהַיְנוּ, לְהַחְשִׁיק אֶת הָאִשָּׁה בַּאֲמִירַת תְּהִלִּים בְּמֶשֶׁךְ כַּמָּה מִשְּׁעוֹת הַיּוֹם, לְהַאֲרִיךְ בִּתְפִלָּה, לָצֵאת מֵהַבַּיִת לְמַעֲשֵׂה חֶסֶד, וּבְכָךְ הַבַּיִת מֻזְנָח לְלֹא אֲרוּחוֹת מְסֻדָּרוֹת, לְלֹא נִקָּיוֹן וּכְבִיסָה, הַיְלָדִים מֻזְנָחִים לְלֹא טִפּוּל מָסוּר וְחַם, וְהָאִמָּא שָׂשָׂה וּשְׂמֵחָה עַל רִבּוּי מִצְווֹתֶיהָ וּמַעֲשֶׂיהָ הַטּוֹבִים. הַבַּעַל חוֹזֵר מֵעֲבוֹדָתוֹ עֲדֵי עָרֶב וְרוֹאֶה אֶת הַבָּלָגָן שֶׁבַּבַּיִת, וְאֵשׁ הַמַּחֲלֹקֶת מֵחֵלָּה לִבְעֹר בְּבַיִת "קָדוֹשׁ" זֶה, הַמָּלֵא בְּמִצְווֹת וּמַעֲשִׂים טוֹבִים.<p dir="rtl">
וּבְכֵן, כַּמָּה לֹא הִשְׂכִּילָה אִשָּׁה שֶׁכָּזוֹ בְּמַעֲשֶׂיהָ, בְּחָשְׁבָה שֶׁאֶת הַמִּצְווֹת אֶפְשָׁר לִמְצֹא רַק מִחוּץ לַבַּיִת, וְאֵינָהּ מְבִינָה, שֶׁכָּל תְּנוּעָה וּתְנוּעָה בְּנִקְיוֹן הַבַּיִת, בְּסִדּוּר הַבַּיִת, בִּכְבִיסָה, בְּבִשּׁוּל, בְּחִנּוּךְ וְטִפּוּל מָסוּר לַיְלָדִים אֵין עָרוֹךְ לְמִצְוָה זוֹ.<p dir="rtl">
שֶׁהֲרֵי בִּמְנִיעַת הַמַּחֲלֹקֶת וְרִבּוּי הַשָּׁלוֹם תַּשְׁרֶה אֶת הַשְּׁכִינָה בַּבַּיִת וְתִזְכֶּה לְבָנִים תַּלְמִידֵי חֲכָמִים, וּמַה יִּשְׁוֶה לְיוֹתֵר מִזֶּה? וְלָכֵן אֵין זוֹ חֲסִידוּת אֶלָּא חֲסֵרוּת.<p dir="rtl">
וּמְסֻפָּר עַל הָרַב רַבִּי יְשַׁעְיָה מֻשְׁקָט, רַבָּהּ שֶׁל פְּרָאג, שֶׁהָיְתָה לוֹ אִשָּׁה רָעָה שֶׁמֵּרְרָה לוֹ אֶת הַחַיִּים, וּבְנוֹסָף לְכָךְ הָיְתָה "צַדֶּקֶת" לְהַפְלִיא. וְהָיָה רַבִּי יְשַׁעְיָה אוֹמֵר, שֶׁזוֹהִי כַּוָּנַת חֲזַ"ל שֶׁאָמְרוּ בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(יבמות סג)</span> עַל הַפָּסוּק: "אֶעֱשֶׂה לוֹ עֵזֶר כְּנֶגְדּוֹ", וְאָמַר רַבִּי אֱלִיעֶזֶר: זָכָה - עוֹזַרְתּוֹ, לֹא זָכָה - כְּנֶגְדּוֹ. וְהַיְנוּ, אִם זָכָה הַבַּעַל וּמָצָא אִשָּׁה טוֹבָה - נַעֲשֵׂית עֵזֶר לַבַּעַל. הוּא יוֹשֵׁב וְלוֹמֵד - וְהִיא מַגִּישָׁה לוֹ כּוֹס תֵּה, קָפֶה, וְכַיּוֹצֵא. הוּא מִתְפַּלֵּל - וְהִיא מְכִינָה לוֹ אֲרוּחָה. אוּלָם אִם אֵינוֹ זוֹכֶה - תִּהְיֶה כְּנֶגְדּוֹ, מִתְנַגֶּדֶת וּמִתְחָרָה עִמּוֹ. הוּא מִתְפַּלֵּל בְּפִנָּה אַחַת - וְהִיא בַּשְּׁנִיָּה, הוּא לוֹמֵד תְּהִלִּים - וְהִיא מַעֲמָדוֹת, הוּא לוֹמֵד גְּמָרָא - וְהִיא בְּסֵפֶר "מְנוֹרַת הַמָּאוֹר". סִיֵּם רַבִּי יְשַׁעְיָה וְאָמַר: רַע וָמַר לְבַעַל אִם אִשְׁתּוֹ מְרֻשַּׁעַת, אֲבָל שִׁבְעָתַיִם רַע וָמַר לוֹ כְּשֶׁהִיא "מִרְשַׁעַת אֲדוּקָה".<p dir="rtl">
וְשׁוּב רָאִיתִי לְהַגָּאוֹן רַבִּי דָּוִד אַבּוּדְרְהָם זַ"ל שֶׁכָּתַב בְּדִינֵי סֵדֶר תְּפִלּוֹת שֶׁל חוֹל <span class="booklinks" onclick="sendBookLink(this)" onmouseover="setBookLinkTitle(this)">(דף י)</span>, וְזֶה לְשׁוֹנוֹ: וְהַטַּעַם שֶׁנִּפְטְרוּ הַנָּשִׁים מִמִּצְווֹת עֲשֵׂה שֶׁהַזְּמַן גְּרָמָא, לְפִי שֶׁהָאִשָּׁה מְשֻׁעְבֶּדֶת לְבַעְלָהּ לַעֲשׂוֹת צְרָכָיו, וְאִם הָיְתָה מְחֻיֶּבֶת בְּמִצְוֹת עֲשֵׂה שֶׁהַזְּמַן גְּרָמָא, אֶפְשָׁר שֶׁבִּשְׁעַת עֲשִׂיַּת הַמִּצְוָה יְצַוֶּה אוֹתָהּ הַבַּעַל לַעֲשׂוֹת מִצְוָתוֹ, וְתַנִּיחַ מִצְוַת הַבּוֹרֵא - אוֹי לָהּ מִיּוֹצְרָהּ! לְפִיכָךְ פְּטָרָהּ הַבּוֹרֵא מִמִּצְווֹתָיו, כְּדֵי לִהְיוֹת לָה שָׁלוֹם עִם בַּעְלָהּ, עַיֵּן שָׁם.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כ התורה יסוד ה"שלום בית"">כ. הַתּוֹרָה - יְסוֹד הַ"שְּׁלוֹם בַּיִת"</h3><p dir="rtl">
כָּל אֶחָד - לְפִי גִּילוֹ וּמַעֲמָדוֹ - מִשְׁתַּעֲשֵׁעַ בַּיָּקָר לוֹ. הַיֶּלֶד הַקָּטָן - בְּצַעֲצוּעָיו, הַנַּעַר - בְּאוֹפַנָּיו וּבְמִשְׂחֲקֵי הַבַּגְרוּת שֶׁלּוֹ, הַבּוֹגֵר - בְּכַסְפּוֹ וּבְחֶסְכוֹנוֹתָיו, הֶעָשִׁיר - בְּיַהֲלוֹמָיו וּבִפְנִינֵי חֵן אֲשֶׁר לוֹ, הַמֶּלֶךְ - בְּאִמְפֶּרְיַת מְדִינִיּוּתוֹ, צְבָאוֹ, כֹּחוֹ.<p dir="rtl">
גַּם הַקָּדוֹשׁ בָּרוּךְ הוּא יִשְׁתַּבַּח שְׁמוֹ יֵשׁ לוֹ שַׁעֲשׁוּעִים מִשֶּׁלּוֹ, וְלִכְאוֹרָה, הֲיִתָּכֵן?! מַה כְּבָר יָכוֹל לְשַׁעֲשֵׁעַ אֶת הַקָּדוֹשׁ בָּרוּךְ הוּא? כֶּסֶף וְזָהָב?! עוֹלָם וּמְלֹאוֹ הֲלֹא כְּאַיִן וּכְאֶפֶס נֶחְשְׁבוּ לוֹ.<p dir="rtl">
מַכְרֶזֶת הַתּוֹרָה וְאוֹמֶרֶת: "וָאֶהְיֶה שַׁעֲשׁוּעִים יוֹם יוֹם" <span class="booklinks" onclick="sendBookLink(this)" onmouseover="setBookLinkTitle(this)">(משלי ח, ל)</span>.<p dir="rtl">
מְעִידָה הַתּוֹרָה עַל עַצְמָהּ: אֲנִי - וְרַק אֲנִי - הָיִיתִי שַׁעֲשׁוּעָיו שֶׁל בּוֹרֵא כָּל הָעוֹלָמִים. בִּי הָיָה מִשְׁתַּעֲשֵׁעַ, בִּי הָיָה מִתְעַנֵּג.<p dir="rtl">
מִי יְפָאֵר וְיַעֲרִיךְ עֵרֶךְ הַתּוֹרָה?! אוּלָם בְּעֵדוּתָהּ זוֹ עַל עַצְמָהּ נִתְבּוֹנֵן מַה יָּקָר עֶרְכָּהּ אַחַר שֶׁהַמֶּלֶךְ שֶׁהַכֹּל שֶׁלּוֹ רָאָה בָּהּ כְּבַעֲלַת הָעֵרֶךְ הַגָּדוֹל בְּיוֹתֵר.<p dir="rtl">
"ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַשָּׁלוֹם", וְאֵין עֹז אֶלָּא תּוֹרָה שֶׁנִּתְּנָה לְיִשְׂרָאֵל, וְעַל יָדָהּ יְבָרֵךְ אֶת עַמּוֹ בַּשָּׁלוֹם.<p dir="rtl">
הָכֵיצַד הַשָּׁלוֹם שׂוֹרֵר בְּתוֹךְ בֵּיתוֹ שֶׁל הָאָדָם בְּאֶמְצָעוּת הַתּוֹרָה?<p dir="rtl">
לְדַאֲבוֹנֵנוּ, חַיִּים אָנוּ בִּרְחוֹב פָּרוּץ, מָלֵא בְּזֻהֲמָה שֶׁל טֻמְאָה. הָאֲוִיר מֻרְעָל מִפִּצּוּץ פִּצְצוֹת הָעֲרָיוֹת וְהַכְּפִירָה, אֵין פֶּסַע לְלֹא פֶּשַׁע.<p dir="rtl">
וּבְכֵן, בַּעַל הַבַּיִת הוֹלֵךְ לַעֲבוֹדָתוֹ לֵהָנוֹת מִיגִיעַ כַּפָּיו וּלְפַרְנֵס אֶת בְּנֵי מִשְׁפַּחְתּוֹ. אָכֵן, כַּוָּנָתוֹ טוֹבָה וּמַעֲשָׂיו טוֹבִים וּרְצוּיִים אוּלָם, בְּעַל כָּרְחוֹ שֶׁלֹּא בְּטוֹבָתוֹ נִפְגָּשׁ עִם מְפֵרֵי בְּרִית, עִם נָשִׁים חֲצוּפוֹת וַחֲשׂוּפוֹת לְלֹא בּשֶׁת פָּנִים, עִם אֲנָשִׁים מְרֻחָקִים מִתּוֹרָה וּמִצְווֹת הַמַּשְׁמִיעִים לִרְצוֹנָם אוֹ לְאָנְסָם דִּבְרֵי כְּפִירָה וְאֶפִּיקוֹרְסוּת, הַשְׁמָצוֹת עַל הַתּוֹרָה וַחֲכָמֶיהָ.<p dir="rtl">
עִמָּם הוּא עוֹבֵד, עִמָּם הוּא מְדַבֵּר, וְעִמָּם מְבַלֶּה אֶת רֹב יוֹמוֹ.<p dir="rtl">
וּבְכֵן, כַּמָּה מִן הַזֻּהֲמָה נִדְבֶּקֶת בְּנִשְׁמָתוֹ, כַּמָּה יָכוֹל הוּא לִשְׁקֹעַ בְּתוֹךְ עַצְמוֹ וּלְהִתְעַלֵּם מֵהַסּוֹבֵב? הֲלֹא הָעַיִן רוֹאָה וְהַלֵּב חוֹמֵד, וּמְסַבְּבִים הֵמָּה אוֹתָנוּ כְּכִסְלָא לְאוּגְיָא.<p dir="rtl">
נַמְשִׁיךְ בְּקוֹרוֹת אוֹתוֹ בַּעַל הַבַּיִת בְּשֶׁל מַצָּבוֹ הַמַּתְמִיד יוֹם יוֹם, וּבְהַקְדִּים הַמּוּבָא בַּסְּפָרִים הַקְּדוֹשִׁים, אֲשֶׁר כָּל אִשָּׁה הַמִּתְהַלֶּכֶת בִּלְבוּשׁ חָשׂוּף בִּרְחוֹבָהּ שֶׁל עִיר מְסַבְּבִים אוֹתָהּ אֲלָפִים שֶׁל מַזִּיקִים וּמְקַטְרְגִים הַנִּבְרָאִים מֵחֲצִיפוּתָהּ, שֶׁהֲרֵי נֶאֱמַר בְּאָבוֹת: עָשָׂה מִצְוָה אַחַת - קָנָה לוֹ סָנֵגוֹר אֶחָד, עָשָׂה עֲבֵרָה אַחַת - קָנָה לוֹ קָטֵגוֹר אֶחָד. הֲרֵי שֶׁאִשָּׁה זוֹ נַעֲשֵׂית בֵּית חֲרשֶׁת לְיִצּוּר מַלְאֲכֵי חַבָּלָה, שֶׁהֲרֵי בְּכָל פְּסִיעָה וּפְסִיעָה וּבְכָל רֶגַע וְרֶגַע מְיַצֶּרֶת הִיא מַלְאֲכֵי קִטְרוּג וּמְסַבְּבִים הֵמָּה אוֹתָהּ מִכָּל כִּוּוּן וָעֵבֶר, וּבְעֶצֶם, הֵמָּה הַמַּזִּיקִים הַמִּתְעוֹפְפִים בָּעוֹלָם לְהַעֲנִישׁ בְּנֵי אָדָם, שֶׁהֲרֵי יֵצֶר הָרָע - הוּא מַלְאַךְ הַמָּוֶת הַנִּבְרָא מֵחֵטְא - הוּא הַמַּזִּיק בְּעַצְמוֹ.<p dir="rtl">
וּמוּבָא עוֹד בַּסְּפָרִים הַקְּדוֹשִׁים, שֶׁאֵין רְשׁוּת לְשׁוּם מַזִּיק הַנִּבְרָא מִפְּלוֹנִי הַבּוֹרְאוֹ, לְהַזִּיק לְאַחֵר שֶׁאֵינוֹ שַׁיָּךְ לוֹ. אוּלָם כַּאֲשֶׁר אָדָם עוֹבֵר וְנֶהֱנֶה בְּמַרְאִית הָעַיִן בְּאוֹתָהּ אִשָּׁה וּמְטַמֵּא עַצְמוֹ בְּטֻמְאַת עֲרָיוֹת וְעוֹבֵר עַל לָאו "וְלֹא תָתוּרוּ אַחֲרֵי עֵינֵיכֶם", הֲרֵי שֶׁתֵּכֶף מִשְׁתַּיֵּךְ הוּא לְאוֹתָהּ "מְיַצֶּרֶת מַזִּיקִים" וְחֶלְקוֹ עִם חֶלְקָהּ. הִיא בְּתוֹרַת "מַחֲטִיאָה" וְהוּא בְּתוֹרַת "חוֹטֵא". וּבָזֶה עָשׂוּ עִסְקָה "הָעוֹקֵד וְהַנֶּעֱקָד" לְהִשְׁתַּתֵּף בַּבַּעֲלוּת עַל אוֹתָם הַמַּזִּיקִים - מַלְאֲכֵי חַבָּלָה - הַסּוֹבְבִים אֶת אוֹתָהּ חוֹטֵאת, שֶׁכָּאָמוּר, אֵין לָהֶם רְשׁוּת לִפְגֹּעַ רַק לְמִי שֶׁנִּכְשַׁל בְּמַרְאִית אוֹתָהּ אִשָּׁה שֶׁאָז מְשַׁתֵּף הוּא אֶת עַצְמוֹ בְּפִשְׁעָהּ, וְאָז אוֹתָם מַזִּיקִים מְקַבְּלִים רְשׁוּת לְהִצָּמֵד עִם אוֹתוֹ חוֹטֵא שֶׁנֶּהֱנָה בְּמַרְאִית הָעַיִן מֵאוֹתָהּ מַחֲטִיאַת הָרַבִּים.<p dir="rtl">
עוֹבֵר אָדָם יוֹם שָׁלֵם בִּפְגָמֵי עֵינַיִם, בְּהִרְהוּר הַלֵּב, בִּשְׁמִיעַת שִׁירֵי עֲגָבִים, בִּשְׁמִיעַת דִּבְרֵי מִינוּת וְלֵיצָנוּת שֶׁהֲרֵי אֵלּוּ מַעֲשֵׂיהֶם שֶׁל פּוֹרְקֵי עֹל בְּכָל אֲתַר וַאֲתַר, וּבְכָךְ מִתְלַוִּים סְבִיבוֹ וּמַקִּיפִים אוֹתוֹ בְּלִוּוּי צָמוּד בְּכָל מְקוֹם הִלּוּכוֹ כָּל אוֹתָם מַזִּיקִים עַד בּוֹאוֹ לְבֵיתוֹ. וּבְהִכָּנְסוֹ לְבֵיתוֹ וְאִתּוֹ כָּל "כְּבֻדַּת הַפָּמַלְיָה", מַתְחִילִים הֵמָּה בַּעֲבוֹדָתָם: מַחֲלֹקֶת, חֳלָיִים, קְשָׁיֵי פַּרְנָסָה, צַעַר גִּדּוּל בָּנִים, מְאֵרָה וְהֶפְסֵד בְּכָל עִנְיְנֵי הַבַּיִת.<p dir="rtl">
וְאֵיךְ לֹא - <p dir="rtl">
אַחַר שֶׁתַּחַת קוֹרַת גַּג אַחַת עִם בְּנֵי הַזּוּג וּבְנֵי הַבַּיִת מְאֻכְלָסִים כָּל מִנֵּי מַרְעִין בִּישִׁין הַמְשַׁבְּשִׁים אֶת הַחַיִּים?!<p dir="rtl">
וּבְכֵן, מַה הַפִּתְרוֹן?<p dir="rtl">
לֹא לַעֲבֹד - זֶה הֲרֵי אִי אֶפְשָׁר. צְרִיכִים לַעֲבֹד, לְהִתְפַּרְנֵס וְלִחְיוֹת. אָמְנָם צָרִיךְ לְהִשָּׁמֵר עַד כַּמָּה שֶׁאֶפְשָׁר מֵאוֹתָם פּוֹרְקֵי עֹל שֶׁאָנוּ בִּסְבִיבָתָם כָּל הַיּוֹם, אֲבָל הֲרֵי לְגַמְרֵי אִי אֶפְשָׁר לְהִבָּדֵל מֵהֶם, שֶׁהֲרֵי עִסְקֵינוּ עִמָּהֶם, וּבְהֶכְרֵחַ נִדְבָּק בָּנוּ מִזֻּהַמְתָּם.<p dir="rtl">
מַה שֶּׁצָרִיךְ הוּא פָּשׁוּט לְהִתְרַחֵץ, וּבְאוֹתוֹ יוֹם דַּוְקָא, כְּשֶׁהַלִּכְלוּךְ עֲדַיִן טָרִי וְלֹא נִסְרַךְ וְנִסְבַּךְ בַּנֶּפֶשׁ עָמֹק. וְהָכֵיצַד אֶפְשָׁר לִרְחֹץ אֶת כָּל הַזֻּהֲמָה הַנִּדְבֶּקֶת בָּנוּ? - בְּמֵימֵי הַתּוֹרָה.<p dir="rtl">
בְּאוֹתוֹ יוֹם לֵךְ לְשִׁעוּר תּוֹרָה, שֵׁב מוּל הֶחָכָם אוֹ מוּל הַחַבְרוּתָא לִבְלֹע אֶת מֵימֵי הַתּוֹרָה, לְהִכָּנֵס בְּתוֹכָהּ וְלִטְבֹּל בָּהּ, וּבָזֶה הַפִּתְרוֹן הַיָּחִיד לַחֲזֹר נָקִי הַבַּיְתָה, לָבוֹא לַבַּיִת נָקִי מִכָּל זֻהֲמָה וּבְהִתְפָּרְדוּת מֻחְלֶטֶת מִכָּל אוֹתָהּ "כְּבֻדָּה" שֶׁנִּתְלַוֵּית אֵלֶיךָ.<p dir="rtl">
וְלֹא דַּי בָּזֶה! הַבֵּט וּרְאֵה לְאֵיזֶה הֶשֵּׂג מַהְפְּכָנִי הִגַּעְתָּ! מִכָּל מִלָּה שֶׁל תּוֹרָה נִבְרָא סָנֵגוֹר אֶחָד, סָנֵגוֹר מִשַּׁעֲשׁוּעָיו שֶׁל הַקָּדוֹשׁ בָּרוּךְ הוּא. שֶׁהֲרֵי זֶה סָנֵגוֹר שֶׁשָּׁקוּל כְּכָל הַסָּנֵגוֹרִים הַנִּבְרָאִים מִכָּל מִצְווֹת הַתּוֹרָה, וְכַמּוּבָא בִּירוּשַׁלְמִי עַל הַפָּסוּק "יְקָרָה הִיא מִפְּנִינִים וְכָל חֲפָצֶיךָ לֹא יִשְׁווּ בָהּ", שֶׁכָּל מִצְווֹת הַתּוֹרָה אֵינָם מַשִּׂיגִים בְּמִשְׁקָלָם דִּבּוּר אֶחָד שֶׁל תּוֹרָה. אִם כֵּן, בְּכָל מִלַּת תּוֹרָה בּוֹרֵא אַתָּה סָנֵגוֹר עָצוּם וְנִשְׂגָּב הַשָּׁקוּל בְּכַף מֹאזְנַיִם כְּכָל הַסָּנֵגוֹרִים שֶׁיְּכוֹלִים לְהִתְהַוּוֹת מִיֶּתֶר מִצְווֹת הַתּוֹרָה. וְאִם כֵּן, תַּחַת אֲשֶׁר הָיִיתָ מְלֻוֶּה בִּ"כְבֻדָּה" שֶׁל מַלְאֲכֵי חַבָּלָה וּמְקַטְרְגִים, מְלֻוֶּה הִנְּךָ בִּכְבוֹדָהּ שֶׁל תּוֹרָה וּבִכְבֻדָּה שֶׁל פָּמַלְיַת אֲלָפִים וּרְבָבוֹת מַלְאֲכֵי הַשָּׁרֵת עֲצוּמִים וְאַדִּירִים וּבְרֹאשָׁם נִכְנָס אַתָּה אִתָּם לְתוֹךְ בֵּיתְךָ. וּבְכָאן טָמוּן סוֹד אָשְׁרְךָ - לֹא רַק בָּעוֹלָם הַבָּא, אֶלָּא גַּם בָּעוֹלָם הַזֶּה, הַכּוֹלֵל רְפוּאָה וְחַיִּים, פַּרְנָסָה וּבְרָכָה, שָׁלוֹם אֲמִתִּי, בָּנִים צַדִּיקִים וַחֲסִידִים.<p dir="rtl">
לְסִכּוּם:<p dir="rtl">
רַבּוֹת וּמְגֻוָּנוֹת הֵמָּה הַסִּבּוֹת הַגּוֹרְמוֹת לְהֶעְדֵּר שְׁלוֹם בַּיִת, וּמֵעַל הַשֶּׁטַח נִרְאֶה שֶׁסִּבָּה זוֹ גָּרְמָה אוֹ סִבָּה אַחֶרֶת גָּרְמָה, וְהָאֱמֶת שֶׁהַגּוֹרֵם הַגָּדוֹל הוּא פְּנִימִי וִיסוֹדִי, נֶעְלָם מִתַּחַת פְּנֵי כָּל אוֹתָם סִבּוֹת חִיצוֹנִיּוֹת הַנִּרְאוֹת לָעַיִן, הֲלֹא הוּא בִּטּוּל תּוֹרָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כא עזר כנגדו">כא. עֵזֶר כְּנֶגְדּוֹ</h3><p dir="rtl">
וְעַתָּה נַפְנֶה דְּבָרֵינוּ לַעֲקֶרֶת הַבַּיִת וּנְשַׁתְּפָהּ בְּחֵלֶק לֹא מְבֻטָּל בְּנוֹשֵׂא זֶה שֶׁל קְבִיעוּת עִתִּים לַתּוֹרָה, שֶׁאָמְנָם לֹא נִצְטַוְּתָה עָלָיו.<p dir="rtl">
עַל הָאִשָּׁה לָדַעַת! בְּיָדָהּ לִטֹּל חֵלֶק וְלִהְיוֹת לְעֵזֶר, וְעֵזֶר זֶה שֶׁתְּהֵא לְנֶגְדּוֹ יַחֲזֹר לִהְיוֹת כְּנֶגְדָּהּ - הִיא שֶׁתֵּהָנֶה מֵעֵזֶר זֶה.<p dir="rtl">
בַּעַל חוֹזֵר הַבַּיְתָה מֵהָעֲבוֹדָה, טוֹעֵם מַשֶּׁהוּ, נָח מְעַט וְרוֹצֶה לָלֶכֶת לְשִׁעוּר תּוֹרָה. כְּשֶׁהָאִשָּׁה מַשְׂכֶּלֶת, עָלֶיהָ לְעוֹדְדוֹ וּלְשַׁבְּחוֹ, וְלוֹמַר לוֹ: בַּעְלִי הַיָּקָר, דַּע שֶׁהַתַּכְשִׁיט הַיָּקָר בְּיוֹתֵר שֶׁהִנְּךָ יָכוֹל לִקְנוֹת לִי הוּא בָּזֶה שֶׁתֵּלֵךְ לְשִׁעוּר תּוֹרָה, אֵין בִּשְׁבִילִי תַּכְשִׁיט יוֹתֵר יָקָר מִזֶּה. וּכְשֶׁחוֹזֵר מֵהַשִּׁעוּר מוֹצֵא הוּא אֶת אִשְׁתּוֹ - אֵשֶׁת חַיִל - מַמְתִּינָה לוֹ וּמְצַפָּה לְבוֹאוֹ וּבְשִׂמְחָה מְכִינָה לוֹ אֶת אֲרוּחָתוֹ, וְכֻלָּהּ מְלֵאָה שִׂמְחָה וּשְׂבִיעוּת רָצוֹן מִכָּךְ שֶׁבַּעְלָהּ הָלַךְ לְשִׁעוּר תּוֹרָה.<p dir="rtl">
וּלְעֻמָּתָהּ - אִשָּׁה שֶׁלֹּא הִשְׂכִּילָה לְהָבִין עֵרֶךְ לִמּוּד תּוֹרָה, כַּאֲשֶׁר בַּעְלָהּ שָׁב מֵעֲבוֹדָתוֹ וּלְאַחַר מְנוּחָה מוּעֶטֶת רוֹצֶה הוּא לֵילֵךְ לְשִׁעוּר תּוֹרָה, תֵּכֶף תִּזְעַק בְּמַר נַפְשָׁהּ: כָּל הַיּוֹם לֹא רְאִיתִיךָ.. אֵין לִי שׁוּם עֶזְרָה מִמְּךָ.. שֵׁב וּנְשׂוֹחַח קְצָת.. תַּעֲזֹר קְצָת.. תַּעֲבֹד קְצָת.. וְאֵין סָפֵק שֶׁשָּׁעָה זוֹ תְּהֵא מוּעֶדֶת לְפֻרְעָנוּת, לְפִי שֶׁכְּלָל גָּדוֹל בְּיָדֵינוּ - "עַל חֶשְׁבּוֹן שִׁעוּר תּוֹרָה שׁוּם פְּעֻלָּה לֹא תִּצְלַח". כֵּן הֵם דִּבְרֵי קָדְשׁוֹ שֶׁל מָרָן הֶ"חָפֶץ חַיִּים" זיע"א, וּבְהֶחְלֵט יִתָּכֵן שֶׁאוֹתָהּ שָׁעָה תְּהֵא שָׁעָה שֶׁל מַחֲלֹקֶת וּמְרִיבוֹת, כֵּיוָן שֶׁשָּׁעָה זוֹ הִנָּהּ שֶׁל בַּטָּלָה עַל חֶשְׁבּוֹן שִׁעוּר תּוֹרָה.<p dir="rtl">
אוֹ שֶׁתָּבוֹא אִשָּׁה זוֹ בְּתוֹאֲנָה: הַיּוֹם אֵינְךָ הוֹלֵךְ לְשִׁעוּר תּוֹרָה! יֶשְׁנָהּ שִׂמְחָה מִשְׁפַּחְתִּית שֶׁל גִּיסָה זוֹ, אוֹ קְרוֹבָה זוֹ, אוֹ רְחוֹקָה זוֹ. וְלִפְעָמִים תִּשְׁתַּמֵּשׁ בְּמֶתֶק לָשׁוֹן לְפַתּוֹתוֹ שֶׁיִּבָּטֵל מִשִּׁעוּר תּוֹרָה, וְלִפְעָמִים בְּשׁוֹט לְשׁוֹנָהּ תִּגְזַר אֹמֶר, וְיָקוּם לֵילֵךְ אַחֲרֶיהָ לְכָל מָקוֹם אֲשֶׁר תַּחְפֹּץ, וְעָלָיו נֶאֱמַר בַּגְּמָרָא: כָּל הַהוֹלֵךְ אַחַר עֲצַת אִשְׁתּוֹ - נוֹפֵל בַּגֵיהִנֹּם. וְכַנֶּאֱמַר לְמַעְלָה, אִשָּׁה שֶׁכָּזוֹ הוֹרֶסֶת לְעַצְמָהּ אֶת שְׁלוֹם בֵּיתָהּ. הַבַּיִת רֵיק מִתּוֹרָה, רֵיק מִיִּרְאַת שָׁמַיִם, הַבַּעַל - אֶת כָּל זֻהֲמַת הָרְחוֹב שֶׁבְּקִרְבּוֹ מֵרִיק וְשׁוֹפֵךְ לְתוֹךְ בֵּיתוֹ - וְהַתּוֹצָאוֹת הֵמָּה מְרִיבוֹת, קִנְאָה וְתַחֲרוּת, חִנּוּךְ הַרְסָנִי לְבָנִים וּבָנוֹת.<p dir="rtl">
וּפְעָמִים יִתָּכֵן וְהִתְגַּבְּרָה הָאִשָּׁה לְהַשְׂכִּיל בְּדַעְתָּהּ שֶׁחָשׁוּב שִׁעוּר תּוֹרָה, וְאָכֵן הָלַךְ בַּעְלָהּ לְשִׁעוּר תּוֹרָה, אוּלָם, כְּשֶׁחוֹזֵר הוּא מִשִּׁעוּר תּוֹרָה, מוֹצֵא הוּא אֶת אִשְׁתּוֹ עֲיֵפָה, שְׁמוּטָה, בְּקשִׁי מְחַיֶּכֶת, בְּקשִׁי שׁוֹאֶלֶת בִּשְׁלוֹמוֹ, הָלְכָה כְּבָר לַמִּטָּה לִישׁוֹן, וְצָרִיךְ הוּא לְתַפְקֵד וּלְשָׁרֵת אֶת עַצְמוֹ; לְהוֹצִיא אֶת הָאֹכֶל מֵהַמַּקְרֵר, לְחַמֵּם לְעַצְמוֹ אֶת מַאֲכָלוֹ וּלְאָכְלוֹ לְבַדּוֹ, וְאַחַר כָּךְ לִישֹׁן בְּלִי הַחְלָפַת מִלִּים עִם אִשְׁתּוֹ. גַּם אִשָּׁה שֶׁכָּזוֹ סוֹפָהּ לְהַרְחִיק אֶת בַּעְלָהּ מִשִּׁעוּרֵי תּוֹרָה, שֶׁהֲרֵי אָדָם שֶׁכָּזֶה יָקוּץ בְּצוּרַת חַיִּים שֶׁכָּזוֹ, וְיֹאמַר לָמָּה אֵלֵךְ לִי אֶל בֵּית ה', וּבִשְׁבִיל כָּךְ אֶחְיֶה כְּאִישׁ בּוֹדֵד שֶׁאֵינוֹ חָשׁ בְּעֹנֶג בְּנֵי מִשְׁפַּחְתּוֹ.<p dir="rtl">
עַל כֵּן, אִם בִּרְצוֹן אִשָּׁה מַשְׂכֶּלֶת שֶׁיַּמְשִׁיךְ בַּעְלָהּ וְיַתְמִיד בְּשִׁעוּרֵי תּוֹרָה, עָלֶיהָ לַעֲשׂוֹת שֶׁהַתּוֹרָה תִּתְחַבֵּב עַל בַּעְלָהּ, וּכְמַאֲמַר הַגְּמָרָא, שֶׁזְּכוּתָן שֶׁל נָשִׁים צִדְקָנִיּוֹת שֶׁמְּנַדְּדוֹת שֵׁנָה מֵעֵינֵיהֶן וּמַמְתִּינוֹת לְבַעֲלֵיהֶן עַד שֶׁבָּאִים מִבֵּית הַמִּדְרָשׁ. וּבְכֵן, אִשָּׁה שֶׁמַּמְתִּינָה לְבַעְלָהּ, וַאֲפִלּוּ שֶׁעַפְעַפֶּיהָ דּוֹרְשׁוֹת תְּנוּמָה, וּכְשֶׁמַּגִּיעַ בַּעְלָהּ מִבֵּית הַמִּדְרָשׁ - עַל אַף עֲיֵפוּתָהּ וְלֵאוּתָהּ מֵעֹמֶס עֲבוֹדוֹת הַיּוֹם - מְקַבֶּלֶת הִיא אוֹתוֹ בִּמְאוֹר פָּנִים כְּאִלּוּ וְעַתָּה אֶמְצַע הַיּוֹם, וּמְחַמֶּמֶת לוֹ אֶת מַאֲכָלוֹ וְיוֹשֶׁבֶת לְצִדּוֹ עַד שֶׁיִּגְמֹר לֶאֱכֹל, שֶׁיַּרְגִּישׁ חֲמִימוּת וְעֹנֶג מִמִּשְׁפַּחְתּוֹ, וּכְמוֹ כֵן שׁוֹאֶלֶת אוֹתוֹ מַה חִדֵּשׁ הָרַב הַיּוֹם, הֲיֵשׁ אֵיזוֹ הֲלָכָה לְמַעֲשֶׂה שֶׁלֹּא יְדַעְנוּהָ וְכַדּוֹמֶה, וְשָׂחִים גַּם בְּדִבְרֵי תּוֹרָה - אֵיזוֹ קְדֻשָּׁה וְהֶאָרָה נִשְׁפֶּכֶת וְנִשְׁפַּעַת עַל אוֹתוֹ זוּג וְעַל כָּל בְּנֵי הַמִּשְׁפָּחָה כֻּלָּהּ, הֲלֹא אוֹר הַתּוֹרָה מוּפָץ בְּכָל הַבַּיִת. כַּמָּה שָׁלוֹם, שֶׁפַע וּבְרָכָה יְקַבְּלוּ בְּנֵי אוֹתוֹ הַזּוּג מִמְּקוֹר הַבְּרָכָה בִּזְכוּת הַתּוֹרָה, כַּמָּה עִדּוּד יְקַבֵּל הַבַּעַל לֵילֵךְ מָחָר שׁוּב לְשִׁעוּר תּוֹרָה וּבְיִשּׁוּב הַדַּעַת וּבְשִׁמְחָה יִבְלַע כָּל מִלָּה וּמִלָּה מִפִּי הֶחָכָם, בִּהְיוֹתוֹ יוֹדֵעַ אֵיזֶה אֵשֶׁת חַיִל מְחַכָּה בְּשִׂמְחָה לְבוֹאוֹ, וְלֹא פָּחוֹת שְׂמֵחָה הִיא בְּכָל רֶגַע וָרֶגַע שֶׁיּוֹשֵׁב הוּא וְשׁוֹמֵעַ דִּבְרֵי תּוֹרָה.<p dir="rtl">
וְאַשְׁרֵי הָאִשָּׁה שֶׁזָּכְתָה לִהְיוֹת בְּצַעַר כַּאֲשֶׁר בִּטֵּל בַּעְלָהּ יוֹם אֶחָד מִשִּׁעוּר תּוֹרָה, שֶׁהֲרֵי יֶשְׁנָן נָשִׁים שֶׁאָמְנָם שְׂמֵחוֹת שֶׁבַּעְלֵיהֶן הוֹלְכִין לְשִׁעוּר תּוֹרָה, אָמְנָם לֹא פָּחוֹת שְׂמֵחוֹת כַּאֲשֶׁר יוֹם אֶחָד וִתֵּר הַבַּעַל עַל שִׁעוּר תּוֹרָה, וּשְׂמֵחוֹת בְּכָךְ שֶׁנִּזְדַּמֵּן שֶׁהַבַּעַל קְצָת בַּבַּיִת. אִשָּׁה מַשְׂכֶּלֶת תֵּכֶף צְרִיכָה לְשַׁדֵּר לְבַעְלָהּ אֶת צַעְרָהּ וְעֶצְבוֹנָהּ בְּיוֹם שֶׁכָּזֶה, וְלֹא לְהַרְאוֹת לוֹ שֶׁיּוֹם שִׂמְחָה הוּא בִּשְׁבִילָהּ, לְהֵפֶךְ - יוֹם הֶפְסֵד, יוֹם שֶׁלֹּא עָבַר בְּהַצְלָחָה הוּא בִּשְׁבִילָהּ, יוֹם שֶׁעֲמָלָהּ וִיגִיעָהּ הָיָה לָרִיק וּלְבֶהָלָה, עָמְלָה וְיָגְעָה אוֹתוֹ יוֹם - וְעָבַר הַיּוֹם לְלֹא תּוֹרָה! אוֹי, אֵיזֶה הֶפְסֵד! וּכְשֶׁתַּעֲבִיר מֶסֶר זֶה לְבַעְלָהּ בְּרֶמֶז אוֹ בְּפֵרוּשׁ, הַכֹּל לְפִי הָעִנְיָן, וְהָעִקָּר בְּנֹעַם וְלֹא בִּמְרִיבוֹת וּבְתוֹכָחוֹת עוֹקְצָנִיּוֹת, אֲזַי תַּצְלִיחַ שֶׁמִּקְרֶה לֹא טָהוֹר אֲשֶׁר כָּזֶה לֹא יַחֲזֹר עַל עַצְמוֹ כָּל כָּךְ מַהֵר, בִּרְאוֹת הַבַּעַל שֶׁבְּיוֹם שֶׁאֵינוֹ הוֹלֵךְ לְשִׁעוּר תּוֹרָה וּבָא לְבֵיתוֹ כִּבְיָכוֹל לַעֲזֹר לְאִשְׁתּוֹ, אֵינוֹ עוֹזֵר לָהּ בָּזֶה, לְהֵפֶךְ - מְצַעֲרָהּ וְגוֹרֵם לָהּ בְּכָךְ עָגְמַת נֶפֶשׁ, וְעַל כֵּן יַעְדִּיף אֶת קַבָּלַת פָּנָיו בִּמְאוֹר פָּנִים וּבְשִׂמְחָה, וְזֹאת הֲלֹא חֶלְקוֹ רַק כַּאֲשֶׁר הוֹלֵךְ לְשִׁעוּר תּוֹרָה. זוֹ הָאִשָּׁה הַיּוֹדַעַת לְכַלְכֵּל בֵּיתָהּ בְּמִשְׁפַּט הָאֱמֶת וְנַחֲלָתָהּ לְעוֹלָם וָעֶד לְהַצִּיל אֶת עַצְמָהּ וְאֶת בַּעְלָהּ מִגֵּיהִנֹּם הַמְיֹעָד לִמְבַטְּלֵי תּוֹרָה.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כב יועץ משפחתי צמוד!">כב. יוֹעֵץ מִשְׁפַּחְתִּי - צָמוּד!</h3><p dir="rtl">
כְּשֶׁנּוֹצָר וִכּוּחַ בֵּין הַזּוּג וְאֵינָם מִסְתַּדְּרִים, הוֹלְכִים הֵם לְיוֹעֲצֵי מִשְׁפָּחָה לְמִינֵיהֶם. הָבָה וְנִרְאֶה, שֶׁבֶּעֶצֶם, בַּיִת הַמִּתְנַהֵל בְּאֹרַח חַיִּים הָגוּן, הֲרֵי שֶׁבְּיָדָם לְהַשִּׂיג יוֹעֵץ מִשְׁפַּחְתִּי - מַטִּיל שָׁלוֹם - לְלֹא תַּשְׁלוּם וּלְלֹא תּוֹר.<p dir="rtl">
הָכֵיצַד?<p dir="rtl">
הַגְּמָרָא בְּמַסֶּכֶת נִדָּה אוֹמֶרֶת: "שְׁלֹשָׁה שֻׁתָּפִים בִּיצִירַת הָאָדָם - אָבִיו וְאִמּוֹ וְהַקָּדוֹשׁ בָּרוּךְ הוּא. אָבִיו נוֹתֵן אֶת חֶלְקוֹ בְּהַזְרָעַת חֵלֶק הַלֹּבֶן שֶׁבַּבֵּן - עֲצָמוֹת, גִּידִים, צִפָּרְנַיִם, מֹחַ שֶׁבָּרֹאשׁ וְלֹבֶן שֶׁבָּעַיִן. אִמּוֹ נוֹתֶנֶת אֶת חֶלְקָהּ בִּבְנָהּ בַּחֵלֶק הָאָדֹם - עוֹר וּבָשָׂר, דָּם וּשְׂעָרוֹת, וְשָׁחוֹר שֶׁבָּעַיִן, וְהַקָּדוֹשׁ בָּרוּךְ הוּא נוֹתֵן חֶלְקוֹ בַּנּוֹלָד - רוּחַ וּנְשָׁמָה, קְלַסְתֵּר פָּנִים, רְאִיַּת הָעַיִן, שְׁמִיעַת הָאֹזֶן, דִּבּוּר הַפֶּה, הִלּוּךְ הָרַגְלַיִם וּבִינָה וְהַשְׂכֵּל.<p dir="rtl">
הֲרֵי שֶׁבְּעִסְקָה זוֹ שֶׁל יְצִירַת הַוָּלָד מִשְׁתַּתְּפִים שְׁלֹשָׁה שֻׁתָּפִים: אָב, אֵם וְהַקָּדוֹשׁ בָּרוּךְ הוּא. וּבְכֵן, זוּג יָקָר הַבָּאִים לְהַמְשִׁיךְ אֶת קִיּוּם הָעוֹלָם בְּבָנִים וּבָנוֹת שֶׁיָּבוֹאוּ לָעוֹלָם, צְרִיכִים לִזְכֹּר, שֶׁכְּשֵׁם שֶׁבִּיאָתָם הֵם עַצְמָם לָעוֹלָם נֶעֶשְׂתָה מִשְּׁלֹשָׁה שֻׁתָּפִין, כָּךְ בִּיאַת בְּנֵיהֶם לָעוֹלָם תֵּעָשֶׂה מִשְּׁלֹשָׁה שֻׁתָּפִין. וְלָכֵן עֲלֵיהֶם לֹא לִשְׁכֹּחַ אֶת הַשֻּׁתָּף הַשְּׁלִישִׁי, שֶׁהוּא הַקָּדוֹשׁ בָּרוּךְ הוּא, שֶׁיַּחַד אִתּוֹ יִבְנוּ אֶת בֵּיתָם.<p dir="rtl">
וּבְכֵן, אִם יְשַׁתְּפוּ אֶת הַשֻּׁתָּף הַשְּׁלִישִׁי לֹא רַק בְּשֻׁתָּפוּת חֶלְקִית, אֶלָּא בְּשֻׁתָּפוּת מְלֵאָה - יַרְוִיחוּ רֶוַח גָּדוֹל.<p dir="rtl">
אוֹמְרִים חֲזַ"ל, אִישׁ וְאִשָּׁה שֶׁזָּכוּ - שְׁכִינָה שְׁרוּיָה בֵּינֵיהֶם. דְּהַיְנוּ, אֵינָם שְׁנַיִם הַחַיִּים תַּחַת קוֹרַת גַּג אַחַת, אֶלָּא שְׁלֹשָׁה. הַשְּׁכִינָה מִצְטָרֶפֶת לָדוּר בֵּינֵיהֶם.<p dir="rtl">
וּבָזֶה נַסְבִּיר מַדּוּעַ שֻׁתָּף שְׁלִישִׁי זֶה, שֶׁהוּא הַשְּׁכִינָה הַקְּדוֹשָׁה בִּכְבוֹדָהּ וּבְעַצְמָהּ הַשּׂוֹרֶרֶת בְּתוֹךְ בַּיִת שֶׁזָּכוּ, תְּהֵא מֵעַתָּה גַּם הַיּוֹעֵץ הַמִּשְׁפַּחְתִּי לְהַטִּיל שָׁלוֹם בֵּין בְּנֵי הַזּוּג.<p dir="rtl">
כְּשֶׁמַּחְלִיטִים בְּנֵי הַזּוּג לְקַבֵּל עַל עַצְמָם דֵּעָה שְׁלִישִׁית שֶׁהִיא תַּכְרִיעַ בֵּין כָּל נוֹשֵׂא וְנוֹשֵׂא שֶׁיָּדוּנוּ בֵּינֵיהֶם, הֲרֵי שֶׁמִּתְקַיֵּם בָּהֶם: "..וְכֵן שְׁנֵי כְּתוּבִים הַמַּכְחִישִׁים זֶה אֶת זֶה, עַד שֶׁיָּבוֹא הַכָּתוּב הַשְּׁלִישִׁי וְיַכְרִיעַ בֵּינֵיהֶם".<p dir="rtl">
כְּשֶׁיֶּשְׁנָהּ דֵּעָה שְׁלִישִׁית מַכְרַעַת, מַה מָּקוֹם יֵשׁ לְוִכּוּחַ בֵּין שְׁנֵי הַצְּדָדִים הָרִאשׁוֹנִים? כְּשֶׁמַּסְכִּימִים בְּנֵי הַזּוּג לְהִתְבַּטֵּל וּלְהִשָּׁמַע לַדֵּעָה הַשְּׁלִישִׁית הַשֻּׁתָּפָה בִּבְנִיַּת בֵּיתָם, שֶׁהוּא הַקָּדוֹשׁ בָּרוּךְ הוּא שֶׁנָּתַן אֶת הַדְרָכָתוֹ בַּתּוֹרָה הַקְּדוֹשָׁה, וּכְדֵעָה אַחַת מַסְכִּימִים לְצַיֵּת לְהַכְרָעַת דַּעְתּוֹ מִתּוֹךְ נֶאֱמָנוּת שֶׁמַּטִּילִים הֵמָּה עַל דַּעְתּוֹ שֶׁאָכֵן הִיא הַצּוֹדֶקֶת וְהַבְּרִיאָה בְּיוֹתֵר, הֲרֵי שֶׁהַשָּׁלוֹם יִשְׂרֹר בְּתוֹךְ בֵּיתָם תָּמִיד.<p dir="rtl">
וְנִתְבּוֹנֵן, שֶׁבְּעֶצֶם אִי אֶפְשָׁר שׁוּם פְּרָט בְּחַיֵּי הַיְּהוּדִי שֶׁהַתּוֹרָה לֹא קוֹבַעַת אֶת דַּעְתָּהּ בָּזֶה, וְרָגִיל אֲנִי לְהָבִיא דֻּגְמָה חַיָּה לִפְרָט אִישִׁי בְּיוֹתֵר בְּחַיֵּי הַזּוּג הָכֵיצַד הַתּוֹרָה יְכוֹלָה גַּם בָּזֶה לִקְבֹּעַ וְלִמְנֹעַ וִכּוּחַ.<p dir="rtl">
זוּג חָדָשׁ נִכְנָסִים לְדִירָה חֲדָשָׁה שָׂשִׂים וּשְׂמֵחִים, מַזְמִינִים רִהוּט יָפֶה לְתוֹךְ בֵּיתָם וּמְסַדְּרִים כָּל דָּבָר עַל מְקוֹמוֹ. נִכְנָסִים הֵם עִם הַמִּטּוֹת שֶׁרָכְשׁוּ לַחֲדַר שֵׁנָה וּמִתְעוֹרֵר וִכּוּחַ: הָאִשָּׁה רוֹצָה שֶׁהַמִּטּוֹת יִהְיוּ מִכִּוּוּן זֶה - וְהַבַּעַל רוֹצֶה מִכִּוּוּן זֶה. זֶה אוֹמֵר בְּכֹה וְזֹאת אוֹמֶרֶת בְּכֹה. וּבְכֵן, בִּשְׁבִיל דָּבָר כָּזֶה יֵלְכוּ לְיוֹעֵץ מִשְׁפָּחָה שֶׁיָּדוּן בְּרִיבָם? וּבְכֵן, בְּיוֹעֵץ הַמִּשְׁפָּחָה, שֶׁהִיא הַתּוֹרָה שֶׁל הַקָּדוֹשׁ בָּרוּךְ הוּא, יֵשׁ פִּתְרוֹן גַּם לָזֶה. פּוֹתֵחַ צַד אֶחָד לְמִשְׁנֵהוּ שֻׁלְחָן עָרוּךְ סִימָן ג' סָעִיף ו', וְשָׁם נֶאֱמַר: הַמִּטּוֹת יִהְיוּ בֵּין צָפוֹן לְדָרוֹם, רֹאשׁ הַמִּטָּה לְצָפוֹן - וּמַרְגְּלוֹתֶיהָ לְדָרוֹם. וְהִנֵּה נִפְתְּרָה הַבְּעָיָה - שְׁנֵיהֶם מִתְבַּטְּלִים וּשְׂמֵחִים לְקַיֵּם אֶת דְּבַר יוֹעֵץ הַפֶּלֶא - "שֻׁלְחָן עָרוּךְ"!<p dir="rtl">
וְכֵן בְּכָל פְּרָט וּפְרָט בְּחַיֵּיהֶם - אִם אָכֵן שִׁתְּפוּ אֶת הַשֻּׁתָּף הַשְּׁלִישִׁי שֶׁיַּכְרִיעַ בֵּינֵיהֶם וּבְמֻסְכָּמוּת מְלֵאָה מִשְּׁנֵי הַצְּדָדִים לְצַיֵּת אֵלָיו, הֲרֵי שֶׁהַוִּכּוּחִים וְהַמְּרִיבוֹת מֵהֶם וָהָלְאָה.<p dir="rtl">
בְּהֶקְשֵׁר לָזֶה נְסַפֵּר סִפּוּר מַדְהִים!<p dir="rtl">
הַגָּאוֹן הַגָּדוֹל רַבִּי שְׁלֹמֹה זַלְמָן אוֹיֶרְבַּךְ נִפְטְרָה לוֹ אִשְׁתּוֹ. בִּשְׁעַת פְּטִירָתָהּ אָמַר: בַּנֹּהַג שֶׁבָּעוֹלָם, שֶׁהַקּוֹבֵר אֶת מֵתוֹ מְבַקֵּשׁ מִמֶּנּוּ מְחִילָה עַל אֲשֶׁר פָּגַע בּוֹ אוֹ נָהַג בּוֹ שֶׁלֹּא כַּשּׁוּרָה. בַּמִּקְרֶה שֶׁלִּי אֵינִי צָרִיךְ לְבַקֵּשׁ מִמֶּנָּה מְחִילָה, כֵּיוָן שֶׁהִנְהַגְנוּ אֶת עַצְמֵנוּ עַל פִּי הַשֻּׁלְחָן עָרוּךְ וְלֹא זַזְנוּ מִמֶּנּוּ בְּכָל אֹרַח חַיֵּינוּ!<p dir="rtl">
אַגַּב! בַּנּוֹשֵׂא הַנֶּאֱמַר לְמַעְלָה - וִכּוּחַ שֶׁמִּתְעוֹרֵר לְסִדּוּר חֶפְצֵי הַבַּיִת, בְּדֶרֶךְ כְּלָל יֵשׁ לָתֵת הַהַנְהָגָה בְּיַד הָאִשָּׁה, הַנְּחוֹנָה יוֹתֵר בְּרֶגֶשׁ לְעֻמַּת הַבַּעַל שֶׁנָּחוֹן יוֹתֵר בְּשֵׂכֶל, אֶלָּא שֶׁהֵבֵאנוּ זֹאת רַק לְדֻגְמָה הָכֵיצַד הַתּוֹרָה מְאַלֶּפֶת עֵצָה עַד הַפְּרָטִים הַזְּעִירִים בְּיוֹתֵר.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כג לא אני נצחתי ולא את נצחת הוא נצח!">כג. לֹא אֲנִי נִצַּחְתִּי וְלֹא אַתְּ נִצַּחַתְּ - הוּא נִצַּח!</h3><p dir="rtl">
כְּשֶׁמִּתְעוֹרֵר וִכּוּחַ בֵּין הַזּוּג, פְּעָמִים רַבּוֹת יִתָּכֵן וּמוּדָע צַד אֶחָד לְטָעוּתוֹ, אֶלָּא שֶׁיֵּצֶר גַּאֲוַת הַנִּצּוּחַ אֵינוֹ מְאַפְשֵׁר לוֹ בְּשׁוּם אֹפֶן לְהִכָּנַע, וְאָכֵן הוֹלְכִים לְבוֹרֵר שֶׁיַּטִּיל שָׁלוֹם בֵּינֵיהֶם.<p dir="rtl">
לֹא תָּמִיד סוֹד הַהַצְלָחָה שֶׁל אוֹתוֹ בּוֹרֵר הוֹדוֹת לְפִקְחוּתוֹ וּלְהַמְצָאָתוֹ אֵיזוֹשֶׁהִי אַמְצָאָה חֲדָשָׁה לְתוֹעֶלֶת הַשָּׁלוֹם, אֶלָּא יִתָּכֵן וּדְבָרָיו פְּשׁוּטִים הֵמָּה וְיָדְעוּ בְּנֵי הַזּוּג אֶת רַעְיוֹנוֹתָיו, וְעִם כָּל זֶה מַצְלִיחַ הוּא לְהַטִּיל שָׁלוֹם בֵּינֵיהֶם לְלֹא שׁוּם אַמְצָאָה חֲדָשָׁה.<p dir="rtl">
וְהַסִּבָּה לְכָךְ - <p dir="rtl">
אַחַד הַצְּדָדִים הָיָה מוּדָע לְטָעוּתוֹ, אֶלָּא שֶׁיֵּצֶר הַנִּצּוּחַ מָנַע מִמֶּנּוּ לְהוֹדוֹת, וְעַתָּה, כְּשֶׁהִסְכִּימוּ לָלֶכֶת לְצַד שְׁלִישִׁי שֶׁהוּא יִקְבַּע וְיַכְרִיעַ, קַל יוֹתֵר לַצַּד הַמִּתְעַקֵּשׁ לְהַסְכִּים לְהַכְרָעָתוֹ, כֵּיוָן שֶׁבָּזֶה לֹא נִזְקָק לִהְיוֹת נִכְנָע וּמְנֻצָּח לַצַּד שֶׁכְּנֶגְדּוֹ, וּכְאוֹמֵר הוּא לְאִשְׁתּוֹ: אֲנִי לֹא נִכְנָע לְמַה שֶּׁאַתְּ אָמַרְתְּ, אֶלָּא אִם כָּךְ אוֹמֵר הַבּוֹרֵר וְיוֹעֵץ הַמִּשְׁפָּחָה, אֲזַי אֲנִי מוּכָן לְהִכָּנַע וּלְהַסְכִּים לוֹ וְלֹא לָךְ. וּכְשֶׁמַּרְפֶּה מִמֶּנּוּ יֵצֶר הַגַּאֲוָה, קַל לוֹ יוֹתֵר לְהַשְׁלִים עִם הַצַּד שֶׁכְּנֶגֶד.<p dir="rtl">
לְעִנְיָנֵנוּ, כַּמָּה קַל לִבְנֵי הַזּוּג כְּשֶׁמְּשַׁתְּפִים הֵמָּה אֶת הוֹרָאַת וּפְסִיקַת הַתּוֹרָה בְּמַהֲלַךְ הַחַיִּים, הֲרֵי יֵצֶר וְתַאֲוַת הַנִּצּוּחַ מֵהֶם וָהָלְאָה, אֵין צֹרֶךְ לְהִכָּנַע אֶחָד לַשֵּׁנִי וּלְהִתְמוֹדֵד עִם מִלְחֶמֶת יְצָרִים קָשָׁה זוֹ. נִכְנָעִים וּמִתְבַּטְּלִים לַתּוֹרָה, וְאֵין דָּבָר קַל יוֹתֵר מִזֶּה כְּשֶׁהַמֻּסְכָּמוּת עַל כָּךְ מֻסְכֶּמֶת עַל יְדֵי שְׁנֵיהֶם.<p dir="rtl">
לְסִכּוּם - עֵצָה נִפְלָאָה לְכָל וִכּוּחַ שֶׁמִּתְעוֹרֵר בֵּין בְּנֵי הַזּוּג, שֶׁיֹּאמְרוּ אֶחָד לַשֵּׁנִי: בּוֹא! אֲנִי לֹא אֶכָּנַע לָךְ - וְאַתְּ לֹא תִּכָּנְעִי לִי. שְׁנֵינוּ נִכָּנַע לַתּוֹרָה. וְאִם כָּךְ, הָבָה וְנִתְבּוֹנֵן מַה דַּעַת תּוֹרָה בְּמִקְרֶה זֶה וּמָה רְצוֹן ה' שֶׁנַּעֲשֶׂה עַתָּה וְהָבָה וְנִכָּנַע שְׁנֵינוּ אֵלָיו בִּלְבַד.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כד הוא שהרס לנו את שלום הבית!">כד. הוּא שֶׁהָרַס לָנוּ אֶת שְׁלוֹם הַבַּיִת!</h3><p dir="rtl">
שָׁמַעְתִּי פַּעַם סִפּוּר מִפִּיו שֶׁל הָרַב הַגָּאוֹן הַצַּדִּיק רַבִּי שָׁלוֹם שְׁבַדְרוֹן זַצַ"ל דִּלְהַלָּן: פַּעַם בָּאוּ אֵלַי זוּג מָסָרְתִּיִּים, וְיוֹתֵר נוֹטִים לְדָתִיִּים, בְּנֵי חֲמִשִּׁים בְּעֵרֶךְ, וּבִרְצוֹתָם לְהִתְגָּרֵשׁ. הִתְפַּלֵּאתִי מְאֹד: זוּג דָּתִיִּים שֶׁכְּבָר חַיִּים עֶשְׂרִים וְחָמֵשׁ שָׁנָה וְיוֹתֵר עִם מִשְׁפָּחָה, מַה לָּהֶם וּלְהִתְגָּרֵשׁ זֶה עַתָּה?<p dir="rtl">
אוֹתָהּ תְּקוּפָה הֵחֵלָּה לְהִכָּנֵס הַטֶּלֶוִיזְיָה בְּזֶרֶם גָּדוֹל לְתוֹךְ בָּתֵּיהֶם שֶׁל בְּנֵי הָאָדָם. וּבְכֵן, מִיָּד הֶעֱלֵיתִי בְּדַעְתִּי שֶׁזֶּהוּ הַגּוֹרֵם, וּשְׁאַלְתִּים: הַאִם הִשְׁתַּנָּה מַשֶּׁהוּ בְּאֹרַח חַיֵּיכֶם בַּזְּמַן הָאַחֲרוֹן בְּאֵיזֶה דָּבָר שֶׁלֹּא הֱיִיתֶם רְגִילִים בּוֹ עַד הַיּוֹם? וְאָכֵן הָאִשָּׁה אָמְרָה: כֵּן, לָאַחֲרוֹנָה הִכְנַסְנוּ טֶלֶוִיזְיָה לְתוֹךְ הַבַּיִת.<p dir="rtl">
עָנִיתִי לָהֶם: אָכֵן נוֹדָע הַדָּבָר!<p dir="rtl">
קָרָאתִי לָאִשָּׁה הַצִּדָּה וְאָמַרְתִּי לָהּ: יֵשׁ לִי מַה לּוֹמַר לָךְ. עַד עַכְשָׁו תְּמוּנַת פַּרְצוּפֵךְ הָיְתָה חֲקוּקָה בְּעֵינֵי בַּעְלֵךְ וְכָל מַחְשְׁבוֹתָיו הָיוּ בָּךְ. בַּבֹּקֶר הוֹלֵךְ לָעֲבוֹדָה - נִפְרָד מִמֵּךְ, בָּעֶרֶב שׁוּב נִפְגָּשׁ אִתָּךְ. אוּלָם דְּעִי לָךְ, מִשֶּׁנִּכְנַס מַכְשִׁיר זֶה לְתוֹךְ בֵּיתֵךְ, וְשָׁם צוֹפֶה וְרוֹאֶה בְּכָל מִינֵי דְּמֻיּוֹת נָשִׁים צְעִירוֹת וְיָפוֹת, הֲרֵי שֶׁאַתְּ כְּקוֹף בִּפְנֵי אָדָם בְּעֵינָיו, וּמַדּוּעַ שֶׁיִּתְיַחֵס אֵלַיִךְ כְּמִקֹּדֶם, אַחַר שֶׁמֵּעַתָּה נֶחְשֶׁבֶת אַתְּ כְּחַסְרַת עֵרֶךְ אֶצְלוֹ לְעֻמַּת דְּמֻיּוֹת שֶׁהוּא צוֹפֶה בָּהֶם וּמְבַלֶּה שָׁעוֹת עַל שָׁעוֹת בְּהִתְבּוֹנְנוּת עַל נָשִׁים יָפוֹת וְנָאוֹת מִמֵּךְ?!<p dir="rtl">
וּבְכֵן, אִשָּׁה הָרוֹצָה שְׁלוֹם בַּיִת אֲמִתִּי, תַּשְׂכִּיל, שֶׁהַבַּעַל, הַתָּר אַחַר לְבָבוֹ וְאַחַר עֵינָיו, עוֹשֶׂה "הַשְׁוָאוֹת" בֵּין מַה שֶּׁיֵּשׁ בַּחוּץ לְבֵין מַה שֶּׁיֵּשׁ לוֹ בִּפְנִים, וּכְשֶׁרוֹאֶה שֶׁהַפַּעַר "דֵּי גָּדוֹל", לֹא יוּכַל לְהַמְשִׁיךְ לְהִתְיַחֵס בַּכָּבוֹד וּבַיְקָר הָרָאוּי אֲפִלּוּ לֹא לְאֵשֶׁת נְעוּרָיו. וּפָשׁוּט הוּא, הֲרֵי צָרִיךְ לִהְיוֹת מַלְאָךְ כְּדֵי לְהִתְגַּבֵּר וְלִכְבּשׁ אֶת מִדּוֹתָיו לָתֵת אֶת הָעֵרֶךְ לְאִשְׁתּוֹ בַּאֲשֶׁר הִיא אִשְׁתּוֹ מֵאֲשֶׁר לִדְמֻיּוֹת מַרְהִיבוֹת עַיִן וּמְנַצְנְצוֹת הַשּׁוֹבוֹת אֶת לִבּוֹ לִבְגֹּד בְּאֵשֶׁת נְעוּרָיו.<p dir="rtl">
וְלִפְעָמִים חוֹשֵׁב אֲנִי וּמִתְפַּלֵּא מְאֹד, הָכֵיצַד זוּג חִלּוֹנִי שֶׁיֵּשׁ בְּתוֹךְ בֵּיתָם טֶלֶוִיזְיָה, וִידֵיאוֹ, תְּמוּנוֹת תּוֹעֵבָה וְכַדּוֹמֶה יְכוֹלִים לִחְיוֹת תַּחַת קוֹרַת גַּג אַחַת, אֵיזֶה סִפּוּק יֵשׁ לְאֶחָד מֵהַשֵּׁנִי, וַהֲלֹא כָּל חַיֵּי מִשְׁפַּחְתָּם רַק כְּהַצָּגָה בִּלְבַד. לֹא יִתָּכֵן שֶׁיֵּשׁ בֵּינֵיהֶם קֶשֶׁר פְּנִימִי נֶאֱמָן וַאֲמִתִּי, שֶׁהֲרֵי טֶבַע הָאָדָם תָּמִיד לִרְצוֹת חָדָשׁ, טֶבַע הָאָדָם לִרְצוֹת אֶת הַגָּנוּב וְאֶת הָאָסוּר, וְלֹא אֶת הַמֻּתָּר. מֵהַמֻּתָּר לְעוֹלָם לֹא תִּשְׂבַּע נַפְשׁוֹ. וְאִם כֵּן, הָעֵצָה הַיְחִידָה הִיא אַךְ וְרַק לְהִמָּנַע בּוֹא בְּמַגָּע, בִּרְאִיָּה וּבְעֵסֶק עִם כָּל הַגּוֹרֵם לְעוֹרֵר אֶת הַחֵשֶׁק לִרְצוֹת, וְהָכֵיצַד יִתָּכֵן לִחְיוֹת בְּהֶפְקֵרוּת וּמַתִּירָנוּת וְחָפְשִׁיּוּת וְעִם כָּל זֶה לְהִשָּׁאֵר זוּג נֶאֱמָן וְאוֹהֵב, וּלְהִתְעַלֵּם מֵהַחוּץ וּלְיַקֵּר רַק מַה שֶּׁיֵּשׁ בִּפְנִים. אָכֵן זוֹ פְּלִיאָה מִמֶּנִּי, נִשְׂגָּבָה עַד מְאֹד!<p dir="rtl">
(ובימינו הלא יש את הגרוע מכל, אייפון, אינטרנט, שאין כמותם לחבל ולהרוס את שלום הבית).<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כה ודבק באשתו גם על חשבון עזיבת אביו ואמו">כה. וְדָבַק בְּאִשְׁתּוֹ - גַּם עַל חֶשְׁבּוֹן עֲזִיבַת אָבִיו וְאִמּוֹ</h3><p dir="rtl">
נֶאֱמַר בַּפָּסוּק: "עַל כֵּן יַעֲזֹב אִישׁ אֶת אָבִיו וְאֶת אִמּוֹ וְדָבַק בְּאִשְׁתּוֹ". וְיֵשׁ לְהָבִין, בִּשְׁבִיל שֶׁמִּתְחַתֵּן אִישׁ עִם אִשָּׁה צָרִיךְ לַעֲזֹב אֶת אָבִיו וְאִמּוֹ? וַהֲלֹא כַּמָּה יֶשְׁנָם שֶׁחַיִּים בְּשָׁלוֹם וּבְאַהֲבָה עִם נְשׁוֹתֵיהֶם מִבְּלִי לַעֲזֹב וְלִנְטשׁ אֶת אֲבִיהֶם וְאִמָּם.<p dir="rtl">
אֶלָּא, כָּאן בָּא הַפָּסוּק לוֹמַר לָנוּ כְּלָל גָּדוֹל הַמָּצוּי מְאֹד לְהַפְרִיד וּלְסַכְסֵךְ בֵּין בְּנֵי הַזּוּג.<p dir="rtl">
פְּעָמִים רַבּוֹת הַבַּעַל רָב עִם אִשְׁתּוֹ, אוֹ לְהֵפֶךְ, לְצֹרֶךְ אָבִיו וְאִמּוֹ. כְּגוֹן שֶׁאִשְׁתּוֹ לֹא מִסְתַּדֶּרֶת עִם חֲמוֹתָהּ, וְהַבַּעַל, כֵּיוָן שֶׁאוֹהֵב אֶת אִמּוֹ, אֵינוֹ יוֹדֵעַ אֵיךְ לִנְהֹג, וַהֲרֵי הוּא בֵּין הַפַּטִּישׁ לַסַּדָּן - בֵּין אִמּוֹ לְאִשְׁתּוֹ. וְכָאן פּוֹסֶקֶת לָנוּ הַתּוֹרָה, שֶׁבְּמִקְרֶה שֶׁכָּזֶה יַעֲזֹב אִישׁ אֶת אָבִיו וְאֶת אִמּוֹ וְדָבַק בְּאִשְׁתּוֹ. גַּם אִישׁ הַמְצֻוֶּה עַל כִּבּוּד אָבִיו וְאִמּוֹ גַּם לְאַחַר נִשּׂוּאָיו, בְּמִקְרֶה שֶׁיִּצְטָרֵךְ לְוַתֵּר עַל חַיֵּי הַשָּׁלוֹם עִם אִשְׁתּוֹ - עָלָיו לַעֲזֹב אֶת אָבִיו וְאִמּוֹ כְּדֵי לְהַמְשִׁיךְ אֹרַח חַיִּים כָּשֵׁר וְהָגוּן עִם אִשְׁתּוֹ.<p dir="rtl">
וְכַמּוּבָן, יֵשׁ לְהִשְׁתַּדֵּל בְּכָל עֹז שֶׁיִּהְיֶה שָׁלוֹם בֵּין הַכַּלָּה לַחֲמוֹתָהּ וְחָתָן לְחָמִיו, אוּלָם דְּבָרֵינוּ כַּאֲשֶׁר הַדָּבָר בִּלְתִּי אֶפְשָׁרִי בְּשׁוּם אֹפֶן, וְהַבְּרֵרָה - אוֹ אָבִיו וְאִמּוֹ אוֹ אִשְׁתּוֹ, הֲרֵי שֶׁלְּאִשְׁתּוֹ חַיָּב לָתֵת עֲדִיפוּת רִאשׁוֹנָה, וּלְהַסְבִּיר לְהוֹרָיו בְּצוּרָה יָפָה וּנְעִימָה אֶת מַעֲשֵׂהוּ לְבִלְתִּי יִפָּגְעוּ מִמֶּנּוּ, וְיִשְׁתַּדֵּל בְּכָל כֹּחוֹ לְהַמְעִיט אֶת הַמְּרִיבָה, וּמֻתָּר אֲפִלּוּ לְשַׁנּוֹת מֵהָאֱמֶת וְאַף לְשַׁקֵּר בִּשְׁבִיל הַשָּׁלוֹם.<p dir="rtl">
כַּיּוֹצֵא בָּזֶה, פְּעָמִים רַבּוֹת נִגְרָמוֹת מְרִיבוֹת מִסִּבּוֹת מִשְׁפַּחְתִּיּוֹת, וְזֹאת מִשּׁוּם שֶׁאֵין נוֹהֲגִים בְּסֵדֶר הָעֲדִיפֻיּוֹת הַנָּכוֹן. כְּשֶׁמְּבִינִים שֶׁהַתּוֹרָה קָבְעָה סֵדֶר עֲדִיפוּת לְחַיֵּי הַזּוּג בְּשָׁלוֹם וּבְשַׁלְוָה עַל פְּנֵי הַשָּׁלוֹם עִם בְּנֵי הַמִּשְׁפָּחָה, כּוֹלֵל הוֹרִים, הֲרֵי שֶׁאָז לֹא יֵהָרְסוּ חַיֵּי הַזּוּג, וּבְסוֹפוֹ שֶׁל דָּבָר יִסְתַּדְּרוּ גַּם עִנְיְנֵי הַמִּשְׁפָּחוֹת. שֶׁהֲרֵי בֵּן וּבַת עִם הוֹרֵיהֶם יִסְתַּדְּרוּ אֵי פַּעַם, וְהַרְבֵּה יֵשׁ לַחֲשׁשׁ בְּפֵרוּד חַיֵּי הַזּוּג מֵאֲשֶׁר לְהִסְתַּכֵּן בְּפֵרוּד בֵּן מֵהוֹרָיו, שֶׁסַּכָּנָה זוֹ כִּמְעַט וְלֹא מְצוּיָה כְּמוֹ שֶׁמְּצוּיָה סַכָּנַת פֵּרוּד בֵּין הַזּוּג. וְלָכֵן, לַחֲשָׁשׁ שֶׁל פֵּרוּד חַיֵּי הַזּוּג יֵשׁ לָתֵת אֶת מִשְׁנֵה הַזְּהִירוּת מִבְּלִי לְהִתְחַשֵּׁב בְּשׁוּם חֶשְׁבּוֹן מִשְׁפַּחְתִּי אַחֵר.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כו לא לערב משפחה">כו. לֹא לְעָרֵב מִשְׁפָּחָה</h3><p dir="rtl">
כְּלָל גָּדוֹל אָמְרוּ בְּנוֹשֵׂא "שְׁלוֹם הַבַּיִת", וְהוּא - לֹא לְעָרֵב בְּנֵי מִשְׁפָּחָה. וְגַם כְּלָל זֶה אֶפְשָׁר לְהַעֲמִיס עַל אַזְהָרַת הַפָּסוּק "עַל כֵּן יַעֲזֹב אִישׁ אֶת אָבִיו וְאֶת אִמּוֹ" - מִלְּעָרְבָם בְּוִכּוּחֵי אִשְׁתּוֹ, "וְדָבַק בְּאִשְׁתּוֹ" - לְסַדֵּר אֶת עִנְיְנֵי מְרִיבוֹתֵיהֶם בֵּינֵיהֶם דַּוְקָא, וְזָר לֹא יִקְרַב אֲלֵיהֶם. וְהַסִּבָּה לְכָךְ פְּשׁוּטָה, כְּשֶׁבֵּן מִתְיָעֵץ עִם אָבִיו וְאִמּוֹ עַל מַעֲלָלֶיהָ שֶׁל אִשְׁתּוֹ, הֲרֵי נוֹגְעִים הֵמָּה בַּדָּבָר, וְאִם כֵּן, דִּינָם כְּדִין הַמְשֻׁחָד, וַהֲדַעְתָּם דַּעַת אֱמֶת?! מִשְׁפָּטָם מִשְׁפַּט אֱמֶת?! הֲלֹא רַק יַהַרְסוּ לוֹ אֶת הַשָּׁלוֹם, בְּכָךְ שֶׁיַּצְדִּיקוּ אֶת בְּנָם, בֵּין עִם הַצֶּדֶק אִתּוֹ בֵּין עִם לָאו. וְכֵן בַּת הַמְּשִׂיחָה אֶת רִיבָהּ לְאִמָּהּ וּלְאָבִיהָ, לְאַחֶיהָ וּלְאַחְיוֹתֶיהָ, וְכִי יַעֲלֶה עַל הַדַּעַת שֶׁיַּרְשִׁיעוּ אוֹתָהּ?! הֲלֹא מֵאַהֲבָתָם וְרַחֲמָנוּתָם יַכְרִיזוּ מִלְחָמָה עַל הַצַּד הַשֵּׁנִי הַגַּם שֶׁהַצֶּדֶק עִמּוֹ, וּשְׁנֵי בְּנֵי אוֹתָם מִשְׁפָּחוֹת יִנְהֲגוּ כִּ"שְׁבָטִים" הַמְּצוּיִים אֵצֶל הָעַרְבִים הַנִּלְחָמִים לְמַעַן כְּבוֹד הַמִּשְׁפָּחָה אֵלּוּ עִם אֵלּוּ.<p dir="rtl">
וּלְדַאֲבוֹנֵנוּ אֵין מִסְפָּר לַזּוּגוֹת שֶׁהִתְגָּרְשׁוּ רַק מִסִּבַּת הִתְעָרְבוּת בְּנֵי הַמִּשְׁפָּחָה. וּבְשֵׁם גָּדוֹל אֶחָד, כִּי לְמַעְלָה מִשְּׁמוֹנִים אָחוּז מֵהַגֵּרוּשִׁים נִגְרָמִים מֵהִתְעָרְבוּת הַמִּשְׁפָּחוֹת. וּבָרוּר, שֶׁאִלּוּ הָיוּ הַהוֹרִים נְבוֹנִים וּמִתְעַקְּשִׁים לִמָּנַע מִלְּהִתְעָרֵב, וּבְתֹקֶף הָיוּ דּוֹרְשִׁים מֵהַזּוּג לְהִסְתַּדֵּר בְּעַצְמָם וְהָיוּ כּוֹבְשִׁים רַחֲמָנוּתָם בִּשְׁעַת כַּעֲסָם, מִסְפָּר לֹא מְבֻטָּל שֶׁל גֵּרוּשִׁים הָיָה נִפְחָת מִמַּה שֶּׁהִנּוֹ הַיּוֹם. וְכָךְ שָׁמַעְנוּ שֶׁהָיוּ נוֹהֲגִים בְּדוֹרוֹת קוֹדְמִים, שֶׁהָיוּ חֲכָמִים יוֹתֵר, שֶׁכַּאֲשֶׁר הָיְתָה מְרִיבָה בֵּין בְּנֵי זוּג, לֹא הָיוּ מְקַבְּלִים אוֹתָם לְבֵיתָם וּמְחַזְּקִים אֶת הַמַּחֲלֹקֶת, אֶלָּא שׁוֹלְחִים אוֹתָם לְבֵיתָם לְעוֹד נִסָּיוֹן וְעוֹד נִסָּיוֹן, עַד שֶׁבְּרֹב הַמִּקְרִים הָיוּ מִסְתַּדְּרִים לְבַד וְהַשָּׁלוֹם הָיָה שָׁב לְבֵיתָם.<p dir="rtl">
לְכֵן, כַּמָּה יַשְׂכִּילוּ בְּנֵי הַזּוּג אִם יְקַבְּלוּ עַל עַצְמָם בְּמֻסְכָּמוּת מְפֹרֶשֶׁת וּבַהֲבָנָה מְלֵאָה שֶׁבְּשׁוּם אֹפֶן לֹא יְעָרְבוּ אַף אֶחָד מִבְּנֵי מִשְׁפַּחְתָּם בְּשׁוּם נוֹשֵׂא מְרִיבוֹתֵיהֶם, וְיִקְחוּ אֶת הַמִּשְׁפָּט לִידֵיהֶם, אוֹ בִּשְׁעַת הַצֹּרֶךְ - לְצַד שְׁלִישִׁי שֶׁאֵין לוֹ שׁוּם נְגִיעָה בַּדָּבָר, וְהַכֹּל בְּסוֹדִיּוּת וּבְנֶאֱמָנוּת אֶחָד לַשֵּׁנִי.<p dir="rtl">
וּבָזֶה בְּנָקֵל תָּשׁוּב הָאַהֲבָה וְהָאֵמוּן הַהֲדָדִי בֵּין בְּנֵי הַזּוּג, בְּכָךְ שֶׁרוֹאֶה כָּל צַד כַּמָּה יָקָר וְנַעֲלֶה הוּא בְּעֵינֵי בֶּן זוּגוֹ, עַד שֶׁאֲפִלּוּ בִּשְׁעַת כַּעַס וּמְרִיבָה מִתְאַפֵּק הוּא מִלָּשׂוּחַ אֶת צַעֲרוֹ לִקְרוֹבָיו וְלִבְנֵי מִשְׁפַּחְתּוֹ, בִּהְיוֹתוֹ נוֹתֵן אֶת הָעֲדִיפוּת לְחַיֵּי הַזּוּגִיּוּת, וּבְקִוּוּי וְצִפִּיָּה לְהֶסְדֵּר שָׁלוֹם מַמְתִּין הוּא בְּסַבְלָנוּת וְעוֹצֵר עַצְמוֹ מִלְּשַׁתֵּף אֶת קְרוֹבָיו וּבְנֵי מִשְׁפַּחְתּוֹ - עִם כָּל אַהֲבָתוֹ אֲלֵיהֶם, כִּי רוֹאֶה חֲשִׁיבוּת בְּבֶן זוּגוֹ וּבְעֵרֶךְ הַשָּׁלוֹם אִתּוֹ הַרְבֵּה יוֹתֵר מֵאֲשֶׁר לְהִשְׁתַּפֵּךְ וְלִפְרֹק אֶת סִבְלוֹ בְּקֶרֶב מִשְׁפַּחְתּוֹ מֵחֲשָׁשׁ שֶׁיֵהָרֵס הַשָּׁלוֹם עַל יָדָם. אִם כֵּן, הֲרֵי שֶׁחָשׁוּב לוֹ הַשָּׁלוֹם עִם בֶּן זוּגוֹ יוֹתֵר מֵאֲשֶׁר לִפְרֹק סֶבֶל שֶׁיַּעֲלֶה לוֹ בִּמְחִיר הֶפְסֵד הַשָּׁלוֹם.<p dir="rtl">
וּמְסַפֵּר הָרַב זִילְבֶּרְשְׁטֵיין שְׁלִיטָ"א <span class="booklinks" onclick="sendBookLink(this)" onmouseover="setBookLinkTitle(this)">(טובך יביעו)</span>, שֶׁפַּעַם נִזְדַּמֵּן לוֹ לִרְאוֹת וְלִשְׁמֹעַ מִקְרֶה שֶׁאִמָּא הֵסִיתָה אֶת בִּתָּהּ נֶגֶד בַּעְלָהּ. נִגַּשׁ הָרַב לַבַּת וְאָמַר לָהּ: "אִם אַתְּ רוֹצָה לְקַיֵּם מִצְוַת עֲשֵׂה מֵהַתּוֹרָה, אֲזַי, כְּשֶׁאִמֵּךְ תָּבוֹא אֵלַיִךְ לַהֲסִיתֵךְ נֶגֶד בַּעְלֵךְ, סִגְרִי לָהּ אֶת הַדֶּלֶת בְּפָנֶיהָ. אִמֵּךְ דּוֹמָה בְּמַעֲשֶׂיהָ לְקֹרַח וַעֲדָתוֹ".<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כז לאשה שנפל בגורלה בעל קמצן">כז. לְאִשָּׁה שֶׁנָּפַל בְּגוֹרָלָהּ בַּעַל קַמְּצָן</h3><p dir="rtl">
אִשָּׁה שֶׁנָּפַל בְּגוֹרָלָהּ בַּעַל קַמְּצָן, עָלֶיהָ לִקְרֹא אֶת הַפֶּרֶק הַזֶּה וְלֹא אֶת הַפֶּרֶק הַקֹּדֶם. אֶת הַפֶּרֶק הַקֹּדֶם יִעַדְנוּ לְבַעַל הַנָּגוּעַ בְּמִדָּה זוֹ.<p dir="rtl">
וּבְכֵן, אִשָּׁה הַמַּשְׂכֶּלֶת, יְכוֹלָה לְהוֹצִיא אֶת בַּעְלָהּ מִמִּדָּה רָעָה זוֹ, אֶלָּא שֶׁצְּרִיכָה בְּסַבְלָנוּת רַבָּה, מְעַט מְעַט, לְגָרֵשׁ רָעָה חוֹלָה זוֹ מִמֶּנּוּ.<p dir="rtl">
עֵצָה מֻפְלָאָה מוּבֵאת בַּסְּפָרִים הַקְּדוֹשִׁים לַעֲקֹר מִדַּת הַקַּמְּצָנוּת - לְהִתְרַגֵּל לָתֵת בִּתְחִלָּה וַאֲפִלּוּ מְעַט. לָכֵן בְּנֹעַם וּבְסַבְלָנוּת תְּמַעֵט בִּדְרִישׁוֹתֶיהָ, וְתִצְטַמְצֵם לְבַקֵּשׁ מִמֶּנּוּ אַךְ וְרַק דְּבָרִים שֶׁאֵין בָּהֶם כָּל כָּךְ כְּדֵי לְעוֹרֵר אֶת מִדַּת קַמְּצָנוּתוֹ, וּבְלָשׁוֹן רַכָּה תְּרַכֵּךְ אֶת קַשְׁיוּת אִמּוּץ לְבָבוֹ, וְלָשׁוֹן רַכָּה תְּשַׁבֵּר גָּרֶם, וּבַתְּחִלָּה יְהֵא לוֹ אָמְנָם מְאֹד קָשֶׁה לְהוֹצִיא, אֲבָל לָשׁוֹן רַכָּה הֲרֵי יְכוֹלָה לַעֲשׂוֹת הַכֹּל, וּבְעַל כָּרְחוֹ יוֹצִיא כָּל פַּעַם מְעַט, וּבְדֶרֶךְ זוֹ תֵּעָקֵר מִמֶּנּוּ מִדָּה זוֹ.<p dir="rtl">
וְהוּא בָּדוּק וּמְנֻסֶּה שֶׁמִּדָּה זוֹ נִתָּן לְעָקְרָהּ, וְכַאֲשֶׁר מַתְחִילִים בִּפְתִיחַת יָד - אֲזַי מִתְקַדְּמִים וּמַמְשִׁיכִים לִפְתֹּחַ יָד, וּמִצְוָה גּוֹרֶרֶת מִצְוָה. כִּי כָּל עִקַּר הַקּשִׁי בְּמִדָּה זוֹ הוּא הַהַתְחָלָה, וּכְשֶׁשּׁוֹבְרִים אֶת הַהַתְחָלָה, אֲזַי מֵאֵלָיו הָאָדָם נִגְמָל מִנֶּגַע זֶה, וְלָכֵן כָּל עִקַּר הָעֲבוֹדָה בָּזֶה הוּא הַהַתְחָלָה. וְהַרְבֵּה נָשִׁים, מֵחֹסֶר סַבְלָנוּת וּמִמְּצוּקַת הַבַּיִת, מִיָּד מַתְחִילוֹת בְּבַקָּשׁוֹת גְּדוֹלוֹת, בִּמְרִיבוֹת וּמַחֲלוֹקוֹת - דָּבָר הַמַּמְרִיד יוֹתֵר וּמְחַזֵּק אֶת אִמּוּץ הַלֵּב וְקִפּוּץ הַיָּדַיִם, בְּחָשְׁבָן שֶׁלֹּא נִתָּן לַעֲקֹר מִדָּה זוֹ אֶלָּא בְּיָד קָשָׁה וּבִזְרוֹעַ נְטוּיָה. אוּלָם רַק בְּסַבְלָנוּת וּבְלָשׁוֹן רַכָּה נִתָּן לְהַתְחִיל לַעֲקֹר מִדָּה זוֹ, וְדַי בְּשִׁבּוּר טֶבַע רַע זֶה בִּתְחִלָּתוֹ, וּכְשֶׁתְּחִלָּתוֹ שֶׁל טֶבַע זֶה יִשְׁתַּנֶּה, מֵאֵלָיו יִמָּשֵׁךְ הָאָדָם לְהוֹצִיא וּלְפַזֵּר.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כח לאדם שנפלה בחלקו אשה רעה או להפך">כח. לְאָדָם שֶׁנָּפְלָה בְּחֶלְקוֹ אִשָּׁה רָעָה אוֹ לְהֵפֶךְ</h3><p dir="rtl">
אִשָּׁה שֶׁנָּפַל בְּגוֹרָלָהּ אִישׁ רַע, עָלֶיהָ גַּם נֶאֱמַר שֶׁלֹּא תִּרְאֶה פְּנֵי גֵּיהִנָּם, וּצְרִיכָה הִיא לְהִשְׁתַּדֵּל בְּסַבְלָנוּת מְרֻבָּה לְסָבְלוֹ וּלְכַבְּדוֹ, וְיִזְכּוּ לְמַה שֶּׁנֶּאֱמַר: "בִּרְצוֹת ה' דַּרְכֵי - אִישׁ גַּם - אוֹיְבָיו יַשְׁלִם אִתּוֹ". וּמִי הֵם אוֹיְבָיו? "אֹיְבֵי אִישׁ אַנְשֵׁי בֵיתוֹ".<p dir="rtl">
וְיֵדְעוּ שֶׁהַכֹּל מֵעֲווֹנוֹתֵיהֶם, וְזֶהוּ תִּקּוּנָם בְּהַשְׁגָּחָה פְּרָטִית, וּבִרְצוֹת ה' מַעֲשֵׂיהֶם עַל יְדֵי תְּשׁוּבָה וּמַעֲשִׂים טוֹבִים, יִתְהַפְּכוּ הַלְּבָבוֹת לְאַהֲבָה וּלְשָׁלוֹם.<p dir="rtl">
וְגַם אִם תַּחְשֹׁב: לוּ הָיָה לִי אִישׁ טוֹב, הָיִיתִי צַדֶּקֶת יוֹתֵר וְכַיּוֹצֵא - גַּם זוֹ מַחֲשֶׁבֶת טָעוּת, כִּי מִי אָמַר לָךְ שֶׁהַקָּדוֹשׁ - בָּרוּךְ - הוּא רוֹצֶה אֶת עֲבוֹדָתֵךְ הַנִּרְאֵית לָךְ? אוּלַי, וְכָךְ מִסְּתָמָא, חָפֵץ הוּא יוֹתֵר בַּעֲבוֹדָתֵךְ זוֹ, וְדַוְקָא כָּךְ, בְּתֹקֶף נִסְיוֹנוֹתָיַךְ.<p dir="rtl">
וְדוֹמֶה לִדְבָרֵינוּ רָאִיתִי בְּסֵפֶר "טוּבְךָ יַבִּיעוּ" (הקטע מנוסח לגבר אולם יש לאשה לקחת את אותו מסר): לִפְעָמִים מְזַוֵּג הַקָּדוֹשׁ בָּרוּךְ הוּא לָאָדָם אִשָּׁה רָעָה כְּדֵי לַהֲבִיאוֹ לְמִצּוּי עַצְמִי מָלֵא, וִיתֵרָה מִכָּךְ - גַּם אִם בֶּאֱמֶת רוֹאֶה הָאָדָם שֶׁמִּן הַשָּׁמַיִם זִוְּגוּ לוֹ אִשָּׁה רָעָה כִּפְשׁוּטוֹ, יֵשׁ לוֹ לְהִתְבּוֹנֵן וְלָדַעַת שֶׁהַדָּבָר נַעֲשָׂה לְטוֹבָתוֹ. הָרַב צִטֵּט אֶת דִּבְרֵי הַגָּאוֹן בַּעַל הַ"זַּיִת רַעֲנָן" הַמַּסְבִּיר בְּדֶרֶךְ מִשֶּׁלּוֹ אֶת לְשׁוֹן הַפָּסוּק "עֵזֶר כְּנֶגְדּוֹ", וּמִמֶּנָּה יוֹצֵא הֶסְבֵּר מֻפְלָא מַדּוּעַ מֵבִיא הַקָּדוֹשׁ - בָּרוּךְ - הוּא עַל הָאָדָם אִשָּׁה רָעָה.<p dir="rtl">
יֵשׁ אֲנָשִׁים, אוֹמֵר הַ"זַּיִת רַעֲנָן", שֶׁהַקָּדוֹשׁ - בָּרוּךְ - הוּא, הַצּוֹפֶה הַגָּדוֹל, יוֹדֵעַ שֶׁהַהִתְפַּתְּחוּת שֶׁלָּהֶם תִּהְיֶה רַק בְּאֶמְצָעוּת אִשָּׁה רָעָה, שֶׁאֵינָהּ עוֹשָׂה רְצוֹן בַּעְלָהּ. דְּהַיְנוּ, שֶׁאִם יִהְיֶה לוֹ טוֹב בַּחַיִּים וְהַכֹּל יֵלֵךְ לְמֵישָׁרִין וּמְאוּמָה לֹא יַטְרִיד אֶת דַּעְתּוֹ, לֹא יַגִּיעוּ כִּשְׁרוֹנוֹתָיו לִידֵי מִצּוּי מָלֵא. דַּוְקָא הָאִשָּׁה הַלֹּא טוֹבָה, הַ"כְּנֶגְדּוֹ", הִיא - וְרַק הִיא - מְבִיאָה לוֹ "עֵזֶר" בַּחַיִּים.<p dir="rtl">
לָכֵן, מַמְשִׁיךְ הַ"זַּיִת רַעֲנָן" וְאוֹמֵר, זוֹ הַסִּבָּה שֶׁרָאִינוּ הַרְבֵּה אֲנָשִׁים גְּדוֹלִים שֶׁהָיְתָה לָהֶם אִשָּׁה רָעָה, וְזֶה מִפְּנֵי שֶׁהַקָּדוֹשׁ - בָּרוּךְ - הוּא צָפָה לְמֵרָחוֹק וְרָאָה שֶׁהַגַּדְלוּת שֶׁלָּהֶם תַּגִּיעַ לִידֵי מִצּוּי רַק בְּצוּרָה זוֹ. יוֹצֵא אֵפוֹא, שֶׁאִם רוֹאֶה הָאָדָם בְּאִשְׁתּוֹ דְּבָרִים שֶׁאֵינָם מוֹצְאִים חֵן בְּעֵינָיו, וְאַף גָּרוּעַ מִזֶּה - אַל יְמַהֵר לְהַחְלִיט שֶׁהִיא אֵינָהּ מַתְאִימָה לוֹ, כִּי אוּלַי מֵאֵת ה' הָיְתָה זֹאת כְּדֵי לְהַכְשִׁירוֹ לִגְדוֹלוֹת. עַד כָּאן.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, כט אל יהיו גירושין קלים בעיניך">כט. אַל יִהְיוּ גֵּירוּשִׁין קַלִּים בְּעֵינֶיךָ</h3><p dir="rtl">
חוֹשְׁבִים הַרְבֵּה, שֶׁהַפִּתְרוֹן הַטּוֹב בְּיוֹתֵר לְמַחֲלֹקֶת וּלְסִדּוּר הַשָּׁלוֹם - "גֵּרוּשִׁין", וּבְעֵינֵי הֶהָמוֹן וְעַמֵּי הָאָרָץ הַדָּבָר נִרְאֶה קַל. הַדִּמְיוֹן עוֹבֵד: אֶקַּח אִשָּׁה אַחֶרֶת, נָאָה, מְנֻמֶּסֶת, עֲשִׁירָה, וְאֶחְיֶה מֵעַתָּה חַיִּים מְאֻשָּׁרִים.<p dir="rtl">
הַגְּמָרָא אוֹמֶרֶת <span class="booklinks" onclick="sendBookLink(this)" onmouseover="setBookLinkTitle(this)">(גיטין צ' ע"ב, סנהדרין כב ע"א)</span>: אָמַר רַבִּי אֱלִיעֶזֶר, כָּל הַמְגָרֵשׁ אִשְׁתּוֹ רִאשׁוֹנָה, אֲפִלּוּ מִזְבֵּחַ מוֹרִיד עָלָיו דְּמָעוֹת, שֶׁנֶּאֱמַר: "וְזֹאת שֵׁנִית תַּעֲשׂוּ כַּסּוֹת דִּמְעָה אֶת מִזְבַּח ה' בְּכִי וַאֲנָקָה מֵאֵין [עוֹד] פְּנוֹת אֶל הַמִּנְחָה וְלָקַחַת רָצוֹן מִיֶּדְכֶם. וַאֲמַרְתֶּם עַל מָה? עַל כִּי ה' הֵעִיד בֵּינְךָ וּבֵין אֵשֶׁת נְעוּרֶיךָ אֲשֶׁר אַתָּה בָּגַדְתָּה בָּהּ וְהִיא חֲבֶרְתְּךָ וְאֵשֶׁת בְּרִיתֶךָ" <span class="booklinks" onclick="sendBookLink(this)" onmouseover="setBookLinkTitle(this)">(מלאכי ב'. יג - יד)</span>.<p dir="rtl">
וּבַסֵּפֶר "נִשְׁמַת חַיִּים" מֵבִיא בְּשֵׁם רַבּוֹ רַבִּי שָׁאוּל נַחְמִיָּאס זַ"ל פֵּרוּשׁ נִפְלָא:<p dir="rtl">
וְלִכְאוֹרָה אֵינוֹ מוּבָן מַה הַקֶּשֶׁר שֶׁהַמִּזְבֵּחַ מוֹרִיד דְּמָעוֹת עַל אִשְׁתּוֹ רִאשׁוֹנָה? אֶלָּא שֶׁהַמִּזְבֵּחַ, בִּרְאוֹתוֹ אָדָם מְגָרֵשׁ אִשְׁתּוֹ רִאשׁוֹנָה עַל שֶׁהִקְדִּיחָה תַּבְשִׁילוֹ אוֹ מָצָא אַחֶרֶת נָאָה הֵימֶנָּה, מִתְעוֹרֵר לִבְכּוֹת עַל דָּבָר זֶה שֶׁלֹּא הָיָה צָרִיךְ לְהָבִיא אוֹתָהּ לִידֵי גֵּרוּשִׁין, שֶׁהֲרֵי הַמִּזְבֵּחַ מַקְרִיבִים עָלָיו קָרְבָּן. וּפְעָמִים שֶׁאָדָם מֵבִיא לְקָרְבָּן שֶׂה דַּל וְרָזֶה, בְּשָׁעָה שֶׁיֵּשׁ בְּעֶדְרוֹ זָכָר מֻבְחָר וְטוֹב הָרָאוּי יוֹתֵר, וּבְכָל זֹאת מִתְעַלֵּם מִזֶּה הַמִּזְבֵּחַ וְסוֹבֵל זֶה, וְאֵיךְ הָאָדָם לֹא יִסְבֹּל מֵאִשְׁתּוֹ אִם הִקְדִּיחָה תַּבְשִׁילוֹ, אוֹ מָצָא אַחֶרֶת נָאָה הֵימֶנָּה לְגָרְשָׁהּ!? לָכֵן הוּא בּוֹכֶה עָלָיו, עַל הַטָּעוּת שֶׁלּוֹ, וְגַם עַל עַצְמוֹ - אֵיךְ מַעֲלִיבִים אוֹתוֹ וְלֹא יָכוֹל לְהִתְנַגֵּד. עַד כָּאן.<p dir="rtl">
וּלְצַעֲרֵנוּ, הַרְבֵּה זוּגוֹת תְּמִימִים הוֹלְכִים לְכָל מִינֵי אִנְשֵׁי דְּלֹא מַעֲלֵי חַסְרֵי אַחְרָיוּת, חוֹמְדֵי בֶּצַע, הַמַּרְשִׁים לְעַצְמָם לִפְסֹק לַזּוּגוֹת לְהִתְגָּרֵשׁ אוֹ לֹא, אוֹ קֹדֶם שֶׁנִּשְׂאוּ, אוֹמְרִים לָהֶם שֶׁאֵינָם מַתְאִימִים וַעֲלֵיהֶם לְהִפָּרֵד. אוֹי לָהֶם וְאוֹי לְנַפְשָׁם! לְעוֹלָם לֹא יְכֻפַּר לָהֶם עָוֹן שֶׁכָּזֶה לְהַפְרִיד בֵּין אִישׁ לְאִשְׁתּוֹ! עָוֹן זֶה הַשָּׂנוּי וְהַמַּקְצִיף בְּיוֹתֵר אֶת מִדַּת הַדִּין עַל עוֹשֶׂה עָוֶל זֶה.<p dir="rtl">
וּבִפְרָט שֶׁרָאִינוּ הַרְבֵּה זוּגוֹת שֶׁרָבוּ מְרִיבוֹת וּמַחֲלוֹקוֹת גְּדוֹלוֹת וּלְבַסּוֹף הִתְיַשְּׁרוּ כָּל הַדְּבָרִים בְּמֶשֶׁךְ הַזְּמַן, כִּי לִפְעָמִים לוֹקֵחַ זְמַן עַד שֶׁהַהֲבָנָה וְהַהִשְׁתַּוּוּת בֵּין בְּנֵי הַזּוּג וְהַשַּׁלְוָה וְהַשָּׁלוֹם בֵּינֵיהֶם, וְרוֹאִים לְבַסּוֹף נַחַת מִכָּל בְּנֵיהֶם וּבְנוֹתֵיהֶם, עַל אַף שֶׁהַיָּמִים הָרִאשׁוֹנִים לֹא הָיוּ כָּל כָּךְ טוֹבִים.<p dir="rtl">
וְכַמְסֻפָּר עַל הַגָּאוֹן רַבִּי עֶזְרָא עֲטִיָּה זַצַ"ל <span class="booklinks" onclick="sendBookLink(this)" onmouseover="setBookLinkTitle(this)">(ראש ישיבת "פורת יוסף")</span>, שֶׁהָיָה תָּמִיד מַרְבֶּה לְהַשְׁכִּין שְׁלוֹם בַּיִת בֵּין אִישׁ לְאִשְׁתּוֹ. פַּעַם אַחַת בָּאוּ אֵלָיו בְּנֵי זוּג שֶׁהָיָה בֵּינֵיהֶם מְרִיבָה, וְכָל אֶחָד מֵהֶם טָעַן בְּמֶשֶׁךְ שָׁעוֹת אֲרֻכּוֹת שֶׁהַשֵּׁנִי אֵינוֹ מֵבִין, אֵינוֹ מַעֲרִיךְ, אֵינוּ קַשּׁוּב.. וְכַיּוֹצֵא. שָׁאַל אוֹתָם הָרַב: "כַּמָּה שָׁנִים אַתֶּם נְשׂוּאִים?" נָקְבוּ בְּמִסְפַּר הַשָּׁנִים. אָמַר לָהֶם הָרַב: "לְאַחַר אַרְבָּעִים שְׁנוֹת נִשּׂוּאִין תָּבִינוּ זֶה אֶת זֶה טוֹב יוֹתֵר." וְהֵם הָלְכוּ לְבֵיתָם.. ("המורה" עמוד רעז, הובא בספר "אבותינו ספרו לנו" (הגדה) עמוד 171).<p dir="rtl">
לָכֵן, כְּשֶׁיֵּשׁ וִכּוּחַ בֵּין הַזּוּג וְאֵינָם מִסְתַּדְּרִים בְּעַצְמָם, יֵשׁ לָלֶכֶת רַק לְתַלְמִיד חָכָם יְרֵא שָׁמַיִם בְּתַכְלִית, שֶׁיֵּשׁ אַהֲבַת יִשְׂרָאֵל גְּדוֹלָה בְּקִרְבּוֹ וְעוֹשֶׂה כָּל מַעֲשָׂיו לְשֵׁם שָׁמַיִם, שֶׁבְּוַדַּאי נִשְׁמָר הוּא מֵהַשָּׁמַיִם שֶׁלֹּא תָּבוֹא תַּקָּלָה עַל יָדוֹ.<p dir="rtl">
וּרְאֵה בַּגְּמָרָא מַעֲשֶׂה דְּבָבָא בֶּן בּוּטָא כַּמָּה מָחַל עַל כְּבוֹדוֹ וְהִסְכִּים לְבַזּוֹת עַצְמוֹ עַל מְנַת לִמְנֹעַ סִכְסוּךְ בֵּין אִישׁ לְאִשְׁתּוֹ, וְכֵן רַבִּי מֵאִיר בַּעַל הַנֵּס שֶׁהִסְכִּים לְאִשָּׁה שֶׁתִּירַק בְּעֵינוֹ שֶׁבַע פְּעָמִים לְמַעַן הַשָּׁלוֹם.<p dir="rtl">
וְעוֹד מַעֲשֶׂה נוֹרָא רָאִיתִי בַּסֵּפֶר "שָׁלוֹם אָהֳלֶךָ" שֶׁאֵרַע בְּמָרוֹקוֹ עַד כַּמָּה יֵשׁ לְהָרַב הַמַּשְׁכִּין שָׁלוֹם לִמְסֹר נַפְשׁוֹ לְמַעַן שְׁלוֹם הַזּוּג לְבַל יִפָּרְדוּ:<p dir="rtl">
שְׁנֵי סוֹחֲרִים יְהוּדִים בָּעִיר סְוִירָה שֶׁבְּמָרוֹקוֹ הָיוּ יְדִידִים, וְכֵן הָיוּ גַּם יְדִידֵי הַפָּאשָׁה. לְעָשִׁיר אֶחָד בְּשֵׁם חַיִּים בֶּן בְּכָאץ הָיְתָה בַּת יָפָה מְאֹד, וּכְשֶׁרָאָה הַסּוֹחֵר יְדִיד אָבִיהָ אוֹתָהּ, חָשְׁקָה נַפְשׁוֹ בָּהּ וַיְבַקֵּשׁ אֶת אָבִיהָ לְתִתָּהּ לוֹ לְאִשָּׁה. חַיִּים בֶּן בְּכָאץ הִסְכִּים, הֵכִין כָּל מַה שֶּׁנָּחוּץ לְבִתּוֹ וְלַחֲתֻנָּתָהּ, וַיְסַדְּרוּ אֶת הַחֻפָּה בְּרֹב עַם וּבְשִׂמְחָה גְּדוֹלָה. הַבַּת עָבְרָה לָגוּר בְּבֵית בַּעְלָהּ הֶעָשִׁיר, וְהוּא אָהַב אוֹתָהּ מְאֹד מְאֹד. כָּעֲבֹר תְּקוּפָה קְצָרָה הָיוּ וִכּוּחִים בֵּינֵיהֶם וְהַסּוֹחֵר רָב עִם אִשְׁתּוֹ הַצְּעִירָה. הָאִשָּׁה נֶעֶלְבָה מְאֹד, וַתֵּלֵךְ לְבֵית אָבִיהָ. הַסּוֹחֵר הֶעָשִׁיר, בַּעְלָהּ, בִּקֵּשׁ אֶת יְדִידוֹ לְשַׁלֵּחַ חֲזָרָה אֶת בִּתּוֹ אֵלָיו, אַךְ חַיִּים בֶּן בְּכָאץ סֵרַב לִשְׁלֹחַ מִבֵּיתוֹ אֶת בִּתּוֹ. וַיֹּאמֶר: לֹא חִתַּנְתִּי אֶת בִּתִּי בִּכְדֵי שֶׁתִּחְיֶה חַיֵּי מְרִיבוֹת. בַּעְלָהּ יָכוֹל לָתֵת לָהּ גֵּט, וְאִם אֵינוֹ רוֹצֶה - הִיא תִּשָּׁאֵר בְּבֵיתִי כָּל יְמֵי חַיֶּיהָ. הַבַּעַל שָׁלַח שְׁלִיחִים וּבִקֵּשׁ לְהַחֲזִיר אֶת אִשְׁתּוֹ, אַךְ אָבִיהָ חַיִּים סֵרַב לְהַחֲזִיר אֶת בִּתּוֹ לְבַעְלָהּ. הַבַּעַל פָּנָה לַפָּאשָׁה שֶׁיִּתְעָרֵב גַּם הוּא בַּדָּבָר. הַפָּאשָׁה שָׁלַח מִכְתָּב לְחַיִּים בֶּן בְּכָאץ וַיְּבַקְּשֵׁהוּ לְהַחֲזִיר אֶת בִּתּוֹ לְבַעְלָהּ, אַךְ כָּתַב תְּשׁוּבָה מְנֻמֶּסֶת לַפָּאשָׁה, וַיֹּאמֶר לוֹ: הַפַּעַם לֹא אוּכַל לְמַלֵּא בַּקָּשָׁתְךָ. מוּטָב תּוֹרִיד רֹאשִׁי מֵעָלַי מֵאֲשֶׁר לְהַחֲזִיר אֶת בִּתִּי לְאִישׁ שֶׁמְּעַנֶּה אוֹתָהּ. הַבַּעַל, שֶׁאָהַב אֶת אִשְׁתּוֹ, לֹא יָכֹל לְהַשְׁלִים עִם הָעֻבְדָּה שֶׁאִשְׁתּוֹ אֵינָהּ חוֹזֶרֶת אֵלָיו, פָּנָה לְרַבִּי מֵאִיר בֶּן עָטָאר וַיִּתְחַנֵּן לְפָנָיו לְהַשְׁפִּיעַ עַל חַיִּים בֶּן בְּכָאץ לְשַׁלֵּחַ אֶת בִּתּוֹ מִבֵּיתוֹ. אָמַר רַבִּי מֵאִיר לַבַּעַל: בִּשְׁבִיל שְׁלוֹם בַּיִת אֲנִי מוּכָן לַעֲזֹר. בְּאַחַד הָעֲרָבִים הָלַךְ הָרַב לְבֵיתוֹ שֶׁל חַיִּים בֶּן בְּכָאץ, וּבַחֲדַר הָאוֹרְחִים יָשְׁבוּ סוֹחֲרִים וְאוֹרְחִים רַבִּים. [רְגִילִים בְּמָרוֹקוֹ, שֶׁכָּל הַנִּכְנָס לַחֲדַר הָאוֹרְחִים, חוֹלֵץ נְעָלָיו לְיַד הַפֶּתַח וְנִכְנָס לַחֲדַר הָאוֹרְחִים.] רַבִּי מֵאִיר בֶּן עָטָאר רָאָה כָּל זוּגוֹת הַנַּעֲלַיִם לִפְנֵי הַפֶּתַח, וַיַּכִּיר אֶת נַעֲלֵי בַּעַל הַבַּיִת חַיִּים בֶּן בְּכָאץ. מִיָּד הִתְכּוֹפֵף, וַיַּחֲזִיק בַּנַּעַל שֶׁל חַיִּים בֶּן בְּכָאץ וַיְּנַשֵּׁק אוֹתָהּ. חַיִּים בֶּן בְּכָאץ רָאָה אֶת הָרַב מֵאִיר בֶּן עָטָאר מְנַשֵּׁק נְעָלוֹ, מִיָּד צָעַק לִקְרָאתוֹ וַיֹּאמֶר לוֹ: רַבִּי! מָה אַתָּה עוֹשֶׂה? מַדּוּעַ אַתָּה מַעֲלִיבֵנִי? אֲנִי מוּכָן לְכָל בַּקָּשׁוֹתֶיךָ, רַק אַל תַּעֲשֶׂה אֶת הַמַּעֲשֶׂה הַזֶּה לְנַשֵּׁק נְעָלַי. וַיֹּאמֶר לוֹ רַבִּי מֵאִיר: אִם כֵּן, שְׁלַח מִיָּד אֶת בִּתְּךָ לְבֵית בַּעְלָהּ, וְאָז אַפְסִיק. הָאָב הֻכְרַח לְמַלֵּא בַּקָּשַׁת הָרַב. חַיִּים בֶּן בְּכָאץ אָמַר לְבִתּוֹ: הָעֶרֶב אַתְּ חוֹזֶרֶת לְבֵית בַּעְלֵךְ. הָרַב אָמַר: אֲנִי אוֹלִיךְ אוֹתָהּ לְבֵית בַּעְלָהּ. וַיַּשְׁלִימוּ אִישׁ עִם רֵעֵהוּ. רַבִּי מֵאִיר שָׂמַח וַיּוֹדֶה לַה' עַל אֲשֶׁר הֵשִׁיב שְׁלוֹם בַּיִת וְהֶחֱזִיר אִשָּׁה לְבֵית בַּעְלָהּ, וּמֵאָז קִבֵּל עָלָיו הַבַּעַל לִחְיוֹת בְּשָׁלוֹם וְשַׁלְוָה עִם אִשְׁתּוֹ. חַיֵּי הַזּוּג הָיוּ מֻצְלָחִים, וַיִּבְנוּ בַּיִת נֶאֱמָן, וַיּוֹלִידוּ בָּנִים וַיִּחְיוּ חַיֵּי נַחַת וָעשֶׁר. עַד כָּאן.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, ל אירוח זוגות חרבן הבית">ל. אֵירוּחַ זוּגוֹת - חֻרְבַּן הַבַּיִת</h3><p dir="rtl">
עַל כָּל זוּג לָדַעַת, בְּנִיתֶם בַּיִת, אַהֲבָה וְאַחֲוָה בֵּינֵיכֶם, דְּעוּ שֶׁיֶּשְׁנוֹ אוֹיֵב גָּדוֹל הַמְסֻכָּן לְהַחֲרִיב אַף בַּיִת יַצִּיב וְחָזָק, וְהוּא אֵרוּחַ זוּגוֹת, לְהַזְמִין זוּג נוֹסָף הַבַּיְתָה, בְּדֶרֶךְ כְּלָל הַדָּבָר מְסֻכָּן, הַנִּסָּיוֹן שֶׁל שְׁמִירַת הָעֵינַיִם קָשֶׁה מְאֹד בְּמַצָּב כָּזֶה שֶׁכָּל הַשַּׁבָּת הִנְּכֶם בֵּין זוּג נוֹסָף. הִסָּחֲפוּת הַדִּבּוּר וְהַקַּלּוּת רֹאשׁ מְצוּיָה מְאֹד, שֶׁכֵּן יֵשׁ כָּאן רֶצֶף זְמַן שֶׁהַזּוּגוֹת יַחַד, וּבְיוֹתֵר שֶׁהָאֹכֶל וְהַסְּעֻדָּה גּוֹרְמִים לְקֵרוּר דַּעַת מְאֹד, פִרְגּוּנִים עַל הָאֹכֶל, עַל הָאֵרוּחַ, חִיּוּכִים, צְחוֹק, הוּמוֹר, וּמֵהוּמוֹר לִבְדִיחוּת, וּמִבְּדִיחוּת לְלֵיצָנוּת וְאֵין אֲנִי רוֹצֶה לְהַאֲרִיךְ עוֹד.<p dir="rtl">
וּבְיוֹתֵר כַּאֲשֶׁר מְדֻבָּר בְּגִיסִים וְגִיסוֹת, כָּאן נוֹצֶרֶת תְּחוּשָׁה שֶׁל "הַצְדָּקָה" בְּאֵרוּחַ זוּגוֹת, שֶׁכֵּן זֶה מִשְׁפָּחָה.. צָרִיךְ "גִּבּוּשׁ".. צְרִיכִים לִהְיוֹת פְּתוּחִים.. וְכָאן הָאָסוֹן הוּא פִּי כַּמָּה, וְכִי יֵשׁ הֶתֵּר לָשֶׁבֶת גִּיסִים וְגִיסוֹת יַחַד, וַאֲפִלּוּ חָתָן עִם חֲמוֹתוֹ, כַּלָּה עִם חָמִיהָ אִסּוּר חָמוּר לָשֶׁבֶת יַחְדָּו בְּשִׂיחָה, בְּהִסְתַּכְּלוּת, וְעַל אַחַת כַּמָּה וְכַמָּה בִּשְׂחוֹק וְקַלּוּת רֹאשׁ הַמַּרְגִּילִים לְעֶרְוָה.<p dir="rtl">
וּלְפָחוֹת גַּם אִם לֹא יַגִּיעוּ לַפְּרָטִים שֶׁהִזְכַּרְתִּי, קַיָּם אָסוֹן נוֹרָא, וְהוּא אָסוֹן "הַהַשְׁוָאוֹת".<p dir="rtl">
כַּאֲשֶׁר זוּג מִתְאָרֵחַ אֵצֶל זוּג, בְּאֹפֶן טִבְעִי עוֹשֶׂה כָּל אֶחָד מִבְּנֵי הַזּוּג הַשְׁוָאָה בֵּין הַבֶּן זוּג שֶׁמִּמּוּלוּ לְבֶן הַזּוּג הַשַּׁיָּךְ לוֹ, וְכַיָּדוּעַ הַמָּשָׁל: הַדֶּשֶׁא שֶׁל הַשֵּׁנִי תָּמִיד נִרְאֶה יוֹתֵר טוֹב, וְאָז יוֹצְאִים מֵאֵרוּחַ זֶה בְּחִמּוּץ פָּנִים, בִּתְחוּשַׁת אַכְזָבָה, וַחֲבָל עַל הַבַּיִת הַנֶּחְמָד וְהַיַּצִּיב שֶׁהָיָה קַיָּם עַד עַתָּה, וּמֵעַתָּה עָרְבָה לָהּ כָּל שִׂמְחָה. שֶׁכֵּן יֵצֶר "הַהַשְׁוָאָה" הוּא קָשֶׁה, יְסוֹדוֹ מֵהַמִּדּוֹת הָרָעוֹת הַמֻּטְבָּעוֹת בָּאָדָם הַקִּנְאָה הַתַּאֲוָה וְהַכָּבוֹד, מֵהֶם נוֹבֵעַ יֵצֶר "הַהַשְׁוָאָה". הַדִּבְּרָה הָעֲשִׂירִית שֶׁבַּעֲשֶׂרֶת הַדִּבְּרוֹת הִיא "לֹא תַחְמֹד אֵשֶׁת רֵעֶךָ בֵּית רֵעֶךָ.. וּמוּבָא בַּמִּדְרָשׁ שֶׁזּוֹ הַדִּבְּרָה הַחֲמוּרָה שֶׁבְּכֻלָּם, וּמִמֶּנָּה יָכוֹל הָאָדָם לְהִכָּשֵׁל בְּכָל עֲשֶׂרֶת הַדִּבְּרוֹת.<p dir="rtl">
וְלָכֵן מִי גֶּבֶר לִהְיוֹת בָּטוּחַ בְּעַצְמוֹ לִהְיוֹת "טוֹב עַיִן" וְלֹא לְקַנֹּאת כְּלָל וְאִם חָזָק אַתָּה לְעַצְמְךָ, מִי עָרֵב לְחִזּוּק זֶה לְבֶן זוּגְךָ, שֶׁמָּא הוּא יִכָּשֵׁל וְלָכֵן הַטּוֹב לְהִמָּנַע אִם לֹא בְּמִקְרִים חֲרִיגִים, וּכְמוֹ כַּאֲשֶׁר שְׁנֵי הַזּוּגוֹת יִרְאֵי שָׁמַיִם, שׁוֹמְרִים עֵינֵיהֶם לִמְאֹד, מַקְפִּידִים שֶׁאִשָּׁה תְּדַבֵּר עִם אִשָּׁה בִּלְבַד, וְאִישׁ עִם אִישׁ בִּלְבַד, וְהַכֹּל לְשֵׁם שָׁמַיִם, שִׂיחָם וְשִׂיגָם בְּעִנְיְנֵי תּוֹרָה וְיִרְאַת שָׁמַיִם, בַּמִּקְרִים הָאֵלּוּ אֶפְשָׁרִי, וְגַם לֹא בְּאֹפֶן תָּכוּף אֶלָּא לְעִתִּים רְחוֹקוֹת.<p dir="rtl">
וְזוֹ גַּם אַחַת הַסִּבּוֹת שֶׁיֵּשׁ לְהִמָּנַע מִלְּהִתְאָרֵחַ בְּ"בָתֵּי מָלוֹן" שֶׁכֵּן הַיְשִׁיבָה שָׁם מִשְׁפָּחוֹת מוּל מִשְׁפָּחוֹת בַּחֲדַר אֹכֶל, נִסְיוֹן הַקְּדֻשָּׁה, וְתוֹפָעַת "הַהַשְׁוָאוֹת" מְצוּיָה שָׁם לִמְאֹד - סִבָּה לְהֶרֶס וְחֻרְבַּן הַבַּיִת, וְאַף אִם תִּמְצְאִי שָׁם "מְנוּחַת הַגּוּף" אָמְנָם כְּנֶגְדָהּ תֵּצְאִי מִשָּׁם עִם טִרְדַּת הַנֶּפֶשׁ..!<p dir="rtl">
ה' יִשְׁמְרֵנוּ מִכָּל מִכְשׁוֹל וּמִכָּל בּוּשָׁה אָמֵן.<p dir="rtl">
<h3 dir="rtl" id="510_chaya_beemuna, פרק ג' התמודדות בזוגיות ובשלום בית לאשה, לא התמודדות לאשה עם בעל בשעת גרושין או כשהתמוטט בפרנסתו ובבריאותו">לא. הִתְמוֹדְדוּת לְאִשָּׁה עִם בַּעַל בִּשְׁעַת גֵּרוּשִׁין אוֹ כְּשֶׁהִתְמוֹטֵט בְּפַרְנָסָתוֹ וּבִבְרִיאוּתוֹ</h3><p dir="rtl">
נָשִׁים יְקָרוֹת, זוֹ לֹא חָכְמָה וְלֹא גְּבוּרָה לִהְיוֹת אִשָּׁה טוֹבָה, רַחֲמָנִית, מְסוּרָה, נֶאֱמָנָה, אַחֲרָאִית, רְגוּעָה וּמְאִירַת פָּנִים, עִם הַרְבֵּה "הַכָּרַת הַטּוֹב" כַּאֲשֶׁר הַבַּעַל הוּא בְּמֵיטָבוֹ, בְּכֹחוֹ, בִּגְבוּרָתוֹ, בִּבְרִיאוּתוֹ, מְפַרְנֵס בְּהַרְחָבָה, וּכְמוֹ כֵן רָגוּעַ מְפַרְגֵּן, מְעוֹדֵד וּמֵאִיר פָּנִים, עוֹלָמֵנוּ הוּא עוֹלָם שֶׁל נִסְיוֹנוֹת וְשֶׁל הִתְמוֹדְדֻיּוֹת, הַמַּצְרִיךְ גְּבוּרָה, מְסִירוּת, יִרְאַת שָׁמַיִם, רַחֲמָנוּת הַכָּרַת הַטּוֹב גַּם כַּאֲשֶׁר אוֹתוֹ הַבַּעַל נָפַל, הִתְמוֹטֵט בִּבְרִיאוּתוֹ, בְּפַרְנָסָתוֹ, וּמִמֵּילָא לָקָה בְּחֹסֶר סַבְלָנוּת, בְּשִׁעֲמוּם, בְּמֻגְבָּלוּת הַמַּצְרִיכָה סִעוּד וְעִידוּד, אָכֵן הַנִּסָּיוֹן הוּא קָשֶׁה, אוּלָם לְכָךְ נוֹצַרְנוּ.<p dir="rtl">
עַל הָאִשָּׁה לִזְכֹּר אֶת הַיָּמִים הַטּוֹבִים בָּהֶם הָיָה הַבַּעַל מַעֲנִיק, שָׂם נַפְשׁוֹ בְּכַפּוֹ לְהַעֲמִיד אֶת הַבַּיִת, טָרַח יוֹם וְלַיְלָה לְקִיּוּם הַבַּיִת, עַל הָאִשָּׁה לִזְכֹּר לְבַעֲלָהּ אֶת הַיָּמִים שֶׁהָיָה לָהּ בִּטָּחוֹן וּמִשְׁעָן בְּבַעֲלָהּ, וְכָל בַּקָּשׁוֹתֶיהָ הָיְתָה שׁוֹטַחַת לְפָנָיו וְהוּא הָיָה מְמַלְּאָם, וְעוֹשֶׂה אֲשֶׁר בִּיכָלְתּוֹ לְשַׂמְּחָהּ וּלְסַפֵּק לָהּ אֶת רְצוֹנָהּ.<p dir="rtl">
לִזְכֹּר אֶת הַשְּׂמָחוֹת שֶׁהָיוּ בַּמִּשְׁפָּחָה כַּמָּה תָּרַם בְּאוֹנוֹ וּבְמָמוֹנוֹ לְאוֹתָן שְׂמָחוֹת שֶׁבָּהֶן שָׂמַחַתְּ אַתְּ וְכָל בְּנֵי בֵּיתֵךְ. אֶת הַשַּׁבָּתוֹת וְהַיָּמִים הַטּוֹבִים שֶׁהִתְעַנַּגְתְּ אַתְּ וְכָל בְּנֵי בֵּיתֵךְ, וְעוֹד וָעוֹד, לֹא חָסֵר דְּבָרִים לִזְכֹּר לוֹ אֶת הַטּוֹב שֶׁעָשָׂה לְמַעֲנֵךְ וּלְמַעַן הַיְלָדִים.<p dir="rtl">
הָאִשָּׁה מִטִּבְעָהּ לִזְכֹּר לְבַעֲלָהּ פְּרָטִים קָשִׁים שֶׁנַּעֲשׂוּ לָהּ מִמֶּנּוּ - גַּם לְאַחַר שָׁנִים רַבּוֹת, הָיוּ אֶצְלִי זוּג שֶׁהָאִשָּׁה הָיְתָה כְּעוּסָה עַל בַּעֲלָהּ בִּגְלַל טָעֻיּוֹת שֶׁעָשָׂה בַּשָּׁנָה הָרִאשׁוֹנָה, וּכְבָר עָבְרוּ מֵאָז 30 שָׁנָה.. וְזוֹכֶרֶת הִיא לוֹ אֶת עֲווֹנוֹ כְּמוֹ שֶׁעָשָׂה לָהּ זֹאת הַיּוֹם. חַיָּבִים לַעֲקֹר מִדָּה רָעָה זוֹ, וּלְהַפְסִיק "לֶאֱסֹף" עֲווֹנוֹת שֶׁל הַבֶּן זוּג, וּכְמוֹ שֶׁאָנוּ מְבַקְּשִׁים מֵהַבּוֹרֵא: "אַל תִּזְכֹּר לָנוּ עֲווֹנוֹת רִאשׁוֹנִים".<p dir="rtl">
כַּמָּה מִסְכֵּנָה אוֹתָהּ אִשָּׁה הַנּוֹטֶשֶׁת אֶת בַּעֲלָהּ בְּמַצָּבִים שֶׁל הִתְדַּרְדְּרוּת בְּרִיאוּתִית אוֹ כַּלְכָּלִית, כַּמָּה מַשְׁחִיתָה אוֹתָהּ אִשָּׁה אֶת נַפְשָׁהּ עַל "כְּפִיּוּת הַטּוֹבָה" שֶׁבָּהּ כַּאֲשֶׁר בְּמַצְּבֵי הַיְרִידָה שֶׁל בַּעֲלָהּ, נֶהְפֶּכֶת הִיא לְאַכְזָרִית, לְבוֹגֶדֶת בְּטוֹבָתוֹ, אִשָּׁה שֶׁכָּזוֹ הוֹרֶסֶת אֶת הַבִּנְיָן הָרוּחָנִי שֶׁלָּהּ, וּבִשְׁעַת "אֱמֶת" נִכְשֶׁלֶת הִיא בְּמִבְחַן חַיֶּיהָ לְהֵחָשֵׁב כְּאִשָּׁה לֹא חוֹשֶׁבֶת, לֹא חֲכָמָה, אָנוֹכִית וְחַסְרַת מוּסָר. לְאָן תִּשָּׂא זוֹ אֶת חֶרְפָּתָהּ לָנֶצַח בְּהוֹכִיחָהּ אֶת עַצְמָהּ לְקוּיָה בַּמִּדּוֹת שֶׁנִּצְטַיְּנוּ בָּהֶן עַם יִשְׂרָאֵל - בַּיְשָׁנִים רַחֲמָנִים גּוֹמְלֵי חֲסָדִים, וְאִם לֹא עוֹשָׂה זֹאת עִם בַּעַל נְעוּרֶיהָ, עִם מִי כֵּן עוֹשָׂה זֹאת?!<p dir="rtl">
לְעֻמָּתָהּ, כַּמָּה אֲצִילוּת נֶפֶשׁ מְגַלָּה אִשָּׁה כַּאֲשֶׁר בַּעֲלָהּ נָפַל וְהִתְמוֹטֵט בִּבְרִיאוּתוֹ, בְּכֹחוֹ וּגְבוּרָתוֹ, בְּפַרְנָסָתוֹ, וּבְיוֹתֵר אִם נָפַל לְמִשְׁכָּב וְצָרִיךְ לְסָעֲדוֹ וּלְתָמְכוֹ, וְזוֹ בַּאֲצִילוּת נַפְשָׁהּ מוֹסֶרֶת נַפְשָׁהּ לְסָעֲדוֹ וּלְתָמְכוֹ, לְעוֹדְדוֹ, לְרַחֵם עָלָיו, וּבְוַדַּאי שֶׁלֹּא לְהַשְׁלִיכוֹ כְּאִישׁ זָר שֶׁלֹּא הִכִּירַתּוּ מֵעוֹלָם.<p dir="rtl">
נָשִׁים יְקָרוֹת, הַדָּבָר הַשָּׂנאוּי בְּיוֹתֵר עַל הַקָּדוֹשׁ בָּרוּךְ הוּא הוּא הַהִתְנַכְּרוּת וְהַהִתְכַּחֲשׁוּת לְטוֹבָתוֹ שֶׁל הַזּוּלַת וְלִנְהֹג בּוֹ בִּכְפִיּוּת טוֹבָה, עַל כָּךְ הַקָּדוֹשׁ בָּרוּךְ הוּא מַעֲנִישׁ לִמְאֹד.<p dir="rtl">
וְאָמְרוּ חֲזַ"ל: כָּל הַכּוֹפֵר בְּטוֹבָתוֹ שֶׁל חֲבֵרוֹ סוֹפוֹ כּוֹפֵר בְּטוֹבָתוֹ שֶׁל הַקָּדוֹשׁ בָּרוּךְ הוּא, שֶׁכֵּן הַמִּדּוֹת שֶׁבָּאָדָם לֹא נִתָּנוֹת לְפִצּוּל, וְאִם כְּלַפֵּי בַּעֲלֵךְ כָּךְ אַתְּ נוֹהֶגֶת בְּוַדַּאי תִּנְהֲגִי כָּךְ גַּם כְּלַפֵּי ה', לִבְעֹט בּוֹ כַּאֲשֶׁר יָצֵר לָךְ, וְלֹא לִזְכֹּר לוֹ טוֹבוֹתָיו וַחֲסָדָיו שֶׁהִתְחַסֵּד עִמָּךְ כָּל יָמַיִךְ. נָשִׁים יְקָרוֹת, נִזְכֹּר, הָעוֹלָם הוּא "גַּלְגַּל", מַה שֶּׁאָדָם עוֹשֶׂה זֶה חוֹזֵר אֵלָיו חֲזָרָה. וּכְבָר הָיוּ מַעֲשִׂיּוֹת לֹא מְעַטּוֹת שֶׁנָּשִׁים נָטְשׁוּ בַּעֲלֵיהֶן כַּאֲשֶׁר בַּעֲלֵיהֶן הִתְמוֹטְטוּ בִּבְרִיאוּתָן, וְלַבַּסּוֹף הִתְהַפֵּךְ הַגַּלְגַּל, וְהַבַּעַל הִבְרִיאָה וְהָאִשָּׁה חָלְתָה, אוֹ שֶׁהָאִשָּׁה חָלְתָה וּבָנֶיהָ נָטְשׁוּ אוֹתָהּ וְהִשְׁלִיכוּהָ כְּאִשָּׁה זָרָה, וְכַאֲשֶׁר עָשְׂתָה לְבַעֲלָהּ כָּךְ עָשׂוּ לָהּ בָּנֶיהָ.<p dir="rtl">
וּכְמוֹ כֵן דְּבָרֵינוּ אֲמוּרִים לְאִשָּׁה בִּתְקוּפַת מַהֲלַךְ הַגֵּרוּשִׁין, לְצַעֲרֵנוּ רוֹאִים אָנוּ שֶׁבְּמַצָּב זֶה צַד אֶחָד מִתְאַכְזֵר עַל מִשְׁנֵהוּ בְּאֹפֶן אַכְזָרִי לְלֹא רַחֲמָנוּת כְּלָל, וְחוֹשְׁבִים, זֶהוּ, הֻתְּרָה הָרְצוּעָה, נִפְרָדִים, יֵשׁ "לִמְצֹץ וְלִסְחֹט" אֶת הַשֵּׁנִי כַּמָּה שֶׁיּוֹתֵר, לְהַכְפִּישׁ וּלְבַזּוֹת, וְהַכֹּל עִם הַרְבֵּה "הֶתֵּרִים". וְיֶשְׁנָן נָשִׁים שֶׁהוֹלְכוֹת לְ"בֵית מִשְׁפָּט" וְהוּא אִסּוּר מֻחְלָט וַהֲרָמַת יָד בְּתוֹרַת מֹשֶׁה רַבֵּנוּ, אִם לֹא שֶׁיֶּשְׁנוֹ הֶתֵּר מְיֻחָד מֵרַב מֻסְמָךְ - אוֹ שֶׁמַּעֲלִילוֹת עֲלִילוֹת עַל הַבַּעַל שֶׁלֹּא הָיוּ וְלֹא נִבְרְאוּ בְּאַכְזָרִיּוּת נוֹרָאָה.<p dir="rtl">
רִבּוֹנוֹ שֶׁל עוֹלָם, הֵיאַךְ שׁוֹכְחִים אֶת הַיָּמִים הַיָּפִים וְהַטּוֹבִים, אֶת הַחֶסֶד וְהַטּוֹב שֶׁהָיָה בַּיָּמִים הַטּוֹבִים, הֵיאַךְ מִתְהַפְּכִים לְרָעִים וּלְאַכְזָרִים, הֲיִסְלַח עַל כָּךְ ה'..?! בְּוַדַּאי לֹא! נָשִׁים יְקָרוֹת, הָעוֹלָם הַזֶּה חוֹלֵף וְהוֹלֵךְ, חֲבָל לַעֲבֹר אוֹתוֹ בְּכִשָּׁלוֹן, חֲבָל שֶׁלְּאַחַר שֶׁתַּגִּיעִי לְיוֹמֵךְ הָאַחֲרוֹן לֹא תּוּכְלִי לִשְׂחֹק חֲבָל שֶׁבְּיוֹם זֶה יִתְבָּרֵר לָךְ שֶׁנִּכְשַׁלְתְּ בְּמַהֲלַךְ חַיַּיִךְ בְּתַפְקִידֵךְ. יָצָאת כְּכִשָּׁלוֹן, יָצָאת מְנֻצַּחַת, כְּשֶׁתִּרְאִי אָז אֶת הָאֱמֶת, תַּכִּירִי שֶׁהָלַכְתְּ בְּ"הֶתֵּרִים" שֶׁל שֶׁקֶר, "הֶתֵּרִים" שֶׁנָּבְעוּ מֵאַכְזָרִיּוּת, מֵאָנוֹכִיּוּת, מִמִּדּוֹת רָעוֹת וּמֻשְׁחָתוֹת.<p dir="rtl">
הִפְסַדְתְּ מִלְּהוֹכִיחַ אֶת אֲצִילוּתֵךְ, אֶת אֱמוּנָתֵךְ וּבִטְחוֹנֵךְ בַּה', הָיְתָה לָךְ הִזְדַּמְּנוּת לְהוֹכִיחַ לַבּוֹרֵא אֶת גְּבוּרָתֵךְ וְעֹז רוּחֵךְ לְהוֹכִיחַ לוֹ כַּמָּה נֶאֱמָנָה אַתְּ לִגְזֵרוֹתָיו, כַּמָּה מִתְבַּטֶּלֶת אַתְּ לִרְצוֹנוֹ, יָכֹלְתְּ לָצֵאת מְנַצַּחַת, מְאִירָה, לִזְכּוֹת לְקַבָּלַת פָּנִים שֶׁל הָאִמָּהוֹת הַקְּדוֹשׁוֹת שֶׁהָיוּ מִתְגָּאִים וּמִתְפָּאֲרִים בָּךְ, יָכֹלְתְּ לִהְיוֹת בִּמְחִצַּת "רָחֵל אִמֵּנוּ" הַמִּצְטַיֶּנֶת בְּמִדַּת "הַוַּתְרָנוּת" וְלֵישֵׁב עִמָּהּ בִּמְחִצָּתָהּ בִּמְקוֹם לָשֶׁבֶת עִם קֹרַח וַעֲדָתוֹ - כְּפוּיֵי טוֹבָה וּבַעֲלֵי מַחֲלֹקֶת, וְכֵן עִם יֶתֶר הַנָּשִׁים שֶׁנָּהֲגוּ כְּמוֹתֵךְ וְלֹא עָמְדוּ בִּשְׁעַת מִבְחָן.<p dir="rtl">
כַּמּוּבָן שֶׁכָּל דְּבָרֵינוּ שֶׁאָמַרְנוּ לְכִוּוּן הָאִשָּׁה, אֲמוּרִים הֵמָּה גַּם לְכִוּוּן הָאִישׁ שֶׁכְּמוֹ כֵן לֹא יִנְטֹשׁ אֶת אִשְׁתּוֹ בִּשְׁעַת חֻלְשָׁתָהּ, הִתְמוֹטְטוּתָהּ, חָלְיָהּ, וִירַחֵם עָלֶיהָ לְסָעֲדָהּ, לְעוֹדְדָהּ וְיַזְכִּיר לָהּ הַטּוֹב שֶׁעָשְׂתָה עִמּוֹ, כֵּן בִּשְׁעַת גֵּרוּשִׁין כָּאָמוּר, לֹא יְהֵא אַכְזָר, מַעֲלִיב וּמַכְפִּישׁ. רַק הֶאֱרַכְנוּ בְּזֶה לְכִוּוּן הָאִשָּׁה כֵּיוָן שֶׁסִּפְרֵנוּ זֶה מְיֹעָד לָהֶן.<p dir="rtl">
וּכְמוֹ כֵן הַרְבֵּה פְּרָקִים מִסִּפְרֵנוּ זֶה שַׁיָּךְ לָאִישׁ כְּמוֹ לָאִשָּׁה וְאוּלַי אַף בְּיֶתֶר שְׂאֵת בִּפְרָטִים מְסֻיָּמִים, וְאִם יִרְצֶה ה' וְיִתֵּן חַיִּים וְכֹחַ חָכְמָה וּבִינָה נַעֲרֹךְ - בְּלִי נֶדֶר - סֵפֶר הַמְיֹעָד לִגְבָרִים לְחַזְּקָם לְעוֹדְדָם הֵיאַךְ יִנְהֲגוּ בְּדֶרֶךְ הָאֱמוּנָה אֶת תַּפְקִידָם בַּחַיִּים, וּלְהַגִּיעַ לְיִעוּדָם וּלְתַכְלִיתָם, וְלִשְׁכֹּן אוֹר לָנֶצַח בִּמְחִצַּת צַדִּיקִים וַחֲסִידִים.<p dir="rtl">
<h2 dir="rtl" id="510_chaya_beemuna, פרק ד' התמודדות הפרנסה לאשה">פֶּרֶק ד' - הִתְמוֹדְדוּת הַפַּרְנָסָה - לָאִשָּׁה</h2><p dir="rtl">
<h3 dir="rtl" id="510_chaya_beemuna, פרק ד' התמודדות הפרנסה לאשה, א הדואג לפרנסתו דומה לדואג היאך יעביר את כספו מכיס ימני לכיס שמאלי">א. הַדּוֹאֵג לְפַרְנָסָתוֹ דּוֹמֶה לַדּוֹאֵג הֵיאַךְ יַעֲבִיר אֶת כַּסְפּוֹ מִכִּיס יְמָנִי לְכִיס שְׂמָאלִי</h3><p dir="rtl">
אֶפְתַּח נוֹשֵׂא זֶה בְּמַאֲמָר פְּסִיכוֹלוֹגִי שֶׁאוֹמֵר אוֹתוֹ הרה"צ הָרַב דֶּסְלֶר זַצַ"ל בְּסִפְרוֹ "מִכְתָּב מֵאֵלִיָּהוּ".<p dir="rtl">
וּמִתְּחִלָּה נְבָאֵר "דֶּרֶךְ הָאֱמוּנָה" בְּפַרְנָסָה בְּאֹפֶן כְּלָלִי, וְאַחַר כָּךְ אֶת הַשַּׁיָּךְ לָאִשָּׁה בִּמְיֻחָד.<p dir="rtl">
הַפְּסִיכוֹלוֹגִים אוֹמְרִים שֶׁהָאָדָם דּוֹאֵג מִדָּבָר שֶׁבְּדַעְתּוֹ שֶׁהוּא יָכוֹל לְטַפֵּל בּוֹ, וְלָכֵן חָשׁ אַחֲרָיוּת עַל עַצְמוֹ לִדְאֹג לְסַדֵּר אֶת הָעִנְיָן שֶׁהוּא דּוֹאֵג עָלָיו, אוּלָם בְּדָבָר שֶׁהָאָדָם יוֹדֵעַ שֶׁבֵּין כֹּה אֵין בִּיכָלְתּוֹ לְטַפֵּל בַּנּוֹשֵׂא, סָרָה דְּאָגָה וְאַחֲרָיוּת מִלִּבּוֹ.<p dir="rtl">
וּלְדֻגְמָא, מֵבִיא הָרַב דֶּסְלֶר זַצַ"ל.<p dir="rtl">
אֵין מִדֶּרֶךְ הָאָדָם לִדְאֹג שֶׁמָּא עַתָּה תֵּצֵא נִשְׁמָתוֹ.. שֶׁמָּא יָמוּת הָרֶגַע.. שֶׁמָּא יְקַבֵּל הֶתְקֵף לֵב עַתָּה.. וְכַיּוֹצֵא, וְהַסִּבָּה כֵּיוָן שֶׁבֵּין כֹּה אִי אֶפְשָׁר לַעֲשׂוֹת נֶגֶד זֶה כְּלוּם, וְכִי אִם יָחוּשׁ הָאָדָם שֶׁנִּשְׁמָתוֹ עוֹמֶדֶת לָצֵאת, יָכוֹל הוּא לְעָצְרָהּ בְּיָדָיו אוֹ בְּאֶמְצָעִי אַחֵר כְּדֵי שֶׁלֹּא תֵּצֵא..?! וְכִי אִם חָשׁ הוּא שֶׁעוֹמֵד לְקַבֵּל הֶתְקֵף לֵב עַתָּה, יֵשׁ בְּכֹחוֹ לַעֲצֹר אֶת זֶה..? לָכֵן אָדָם לֹא דּוֹאֵג, מְיֹאָשׁ מִלִּהְיוֹת אַחֲרָאִי עַל אֵרוּעִים שֶׁכָּאֵלֶּה אַחַר שֶׁבֵּין כֹּה אֵין בְּיָדוֹ לַעֲשׂוֹת מְאוּמָה בְּאִם יֶאֶרְעוּ, מֵסִיר דְּאָגָה מֶתַח מִלִּבּוֹ, וּמַשְׁאִיר אֶת הַמַּצָּב שֶׁיִּהְיֶה כְּפִי שֶׁיִּהְיֶה.<p dir="rtl">
עַל מַה כֵּן בֶּן אָדָם דּוֹאֵג?<p dir="rtl">
עַל דְּבָרִים שֶׁבְּדַעְתּוֹ וּבְשִׂכְלוֹ מֵבִין וּמְשֻׁכְנָע שֶׁבְּיָדוֹ לְהַצְלִיחַ בָּהֶם, וְשֶׁאִם יִשְׁתַּדֵּל, יִתְאַמֵּץ יַצְלִיחַ לְסַדְּרָם בְּמוֹ יָדָיו וּבְשִׂכְלוֹ, אֲזַי נִכְנָס הוּא לְמֶתַח, לִדְאָגָה, וְאַף לְעַצְבָּנוּת וְכַעַס, כֵּיוָן שֶׁבְּדַעְתּוֹ רַק הוּא יָכוֹל לִפְעֹל, וּבְאִם יֶחְדַּל - יַפְסִיד, לָכֵן עוֹשֶׂה הוּא אֶת כָּל הַמַּאֲמָצִים בְּכֹחַ, בִּדְאָגָה וּבִתְחוּשַׁת אַחֲרָיוּת מְלֵאָה.<p dir="rtl">
נָשִׁים יְקָרוֹת! עֲלֵיכֶן לָדַעַת, לִדְאֹג לַפַּרְנָסָה, כָּמוֹהוּ - כְּמוֹ לִדְאֹג שֶׁלֹּא תֶּאֱרַע מִיתָה פִּתְאוֹמִית, אוֹ שָׁבָץ לֵב פִּתְאֹמִי..<p dir="rtl">
כְּמוֹ שֶׁאֵין מָקוֹם לִדְאֹג מִמִּיתָה פִּתְאוֹמִית אַחַר שֶׁאֵין הַדָּבָר בְּיָדֵינוּ, וְהַנּוֹרְמָלִי הוּא שֶׁבְּנֵי אָדָם לֹא דּוֹאֲגִים מִמַּצָּבִים שֶׁכָּאֵלּוּ כֵּיוָן שֶׁמְּיֹאָשִׁים הֵמָּה מִלִּפְעֹל בָּהֶם מְאוּמָה, כֵּן אֵין לִדְאֹג לַפַּרְנָסָה, מַה יִּהְיֶה.. אֵיךְ יִהְיֶה.. כַּמָּה יִהְיֶה.. אֵיךְ יַסְפִּיק לִי סְכוּם כָּזֶה מֵעֲבוֹדָה אַחַת.. וְכַיּוֹצֵא, כֵּיוָן שֶׁבֵּין כֹּה אֵין הַפַּרְנָסָה בְּיַד הָאָדָם.<p dir="rtl">
זֶהוּ יְסוֹד הַתּוֹרָה כֻּלָּהּ, בִּטָּחוֹן בַּה', לְהַאֲמִין שֶׁפַּרְנָסָתוֹ שֶׁל אָדָם קְצוּבָה לוֹ מֵאֵת ה', וְהָאָדָם רַק מִסְתּוֹבֵב, אָץ וְרָץ סְבִיב הַגְּזֵרָה שֶׁכְּבָר נִגְזְרָה, וְכָל רִיצָתוֹ, דַּאֲגָתוֹ, מְתָחָיו וַעֲצַבָּיו לֹא יוֹעִילוּ לוֹ מְאוּמָה, כֵּיוָן שֶׁפַּרְנָסָתוֹ כְּבָר נִגְזְרָה עָלָיו.<p dir="rtl">
וְדוֹמֶה הוּא לְאָדָם שֶׁמְּעוֹתָיו כְּבָר בְּכִיסוֹ הַיְמָנִי וְדוֹאֵג הוּא הֵיאַךְ יַעֲבִירֵם לְכִיסוֹ הַשְּׂמָאלִי.. שֶׁכֵּן מְזוֹנוֹתָיו שֶׁל הָאָדָם קְצוּבִין לוֹ, וּכְבָר הֵם בְּכִיסוֹ, וּמַה לּוֹ לִדְאֹג הֵיאַךְ יַשִּׂיגֵם, הַמֻּטָּל עָלָיו זֶה רַק לְהִשְׁתַּדֵּל בְּדֶרֶךְ טִבְעִי כְּדֵי לְקַבְּלָם בְּדֶרֶךְ טִבְעִי.<p dir="rtl">
אָכֵן, מְצֻוִּים אָנוּ לְהִשְׁתַּדֵּל, אוּלָם רַק בְּיָדֵינוּ וּבְרַגְלֵינוּ, וְלֹא בִּמְתָחֵינוּ, בַּעֲצַבֵּינוּ וּבְדַאֲגוֹתֵינוּ, שֶׁכֵּן אֵלּוּ לֹא יוֹעִילוּ לָנוּ מְאוּמָה.<p dir="rtl">
וּמַעֲשֶׂה מוּבָא בַּמִּדְרָשׁ תְּחִלַּת פָּרָשַׁת "מְצֹרָע", בְּכֹהֵן אֶחָד שֶׁלֹּא הָיְתָה פַּרְנָסָתוֹ מְצוּיָה וְחָשַׁב לִנְסֹעַ לְמֶרְחַקִּים לְהָבִיא פַּרְנָסָתוֹ, וְכֵיוָן שֶׁהָיָה כֹּהֵן, מִתַּפְקִידוֹ הָיָה לִבְדֹּק נִגְעֵי צָרַעַת שֶׁפָּרְחוּ בָּאָדָם לְטַמְּאָם אוֹ לְטָהֳרָם, וְלָכֵן לִמֵּד לְאִשְׁתּוֹ דִּינֵי צָרַעַת קֹדֶם יְצִיאָתוֹ, וְאָמַר לָהּ, דְּעִי, לְכָל שַׂעֲרָה וְשַׂעֲרָה בְּגוּף הָאָדָם, יֶשְׁנָהּ נַקְבּוּבִית בָּעוֹר שֶׁמִּמֶּנָּה הִיא שׁוֹאֶבֶת חִיּוּתָהּ וְנִזּוֹנָה מִמֶּנָּה, וּכְשֶׁבָּא אָדָם שֶׁלָּקָה שְׂעָרוֹ וְהָפַךְ לְצֶבַע אַחֵר פֵּרוּשׁוֹ שֶׁלָּקָה עוֹרוֹ שֶׁהוּא שֹׁרֶשׁ שַׂעֲרוֹתָיו, וּמְצֹרָע הוּא.<p dir="rtl">
אָמְרָה לוֹ אִשְׁתּוֹ, בַּעֲלִי, שָׁמַעְתָּ מָה אָמַרְתָּ..?! לְכָל שַׂעֲרָה בָּרָא הַקָּדוֹשׁ בָּרוּךְ הוּא נַקְבּוּבִית בָּעוֹר שֶׁתְּהֵא נִזּוֹנָה מִמֶּנָּה, וּבְכֵן אֱמֹר לִי כַּמָּה שְׂעָרוֹת יֵשׁ לְךָ בְּרֹאשְׁךָ?! הַאֶפְשָׁר לִמְנוֹתָם, וּלְכָל שַׂעֲרָה שֶׁבְּרֹאשְׁךָ דָּאַג הַקָּדוֹשׁ בָּרוּךְ הוּא שֶׁיִּהְיֶה לָהּ מֵהֵיכָן לְהִתְקַיֵּם, וּלְךָ אַתָּה בְּעַצְמְךָ לֹא יִדְאַג הַקָּדוֹשׁ בָּרוּךְ הוּא מֵהֵיכָן לְהִתְקַיֵּם..?! וּבְכֵן אֵינִי מַרְשָׁה לְךָ לִנְסֹעַ לַמֶּרְחַקִּים, שֶׁכֵּן הַבּוֹרֵא יִדְאַג לָנוּ לְפַרְנָסָתֵנוּ גַּם בַּמָּקוֹם הַזֶּה, שָׁמַע לְאִשְׁתּוֹ וְלֹא נָסַע, וְהִסְתַּדְּרָה לוֹ פַּרְנָסָתוֹ בְּעִירוֹ.<p dir="rtl">
<h3 dir="rtl" id="510_chaya_beemuna, פרק ד' התמודדות הפרנסה לאשה, ב התמודדות נכונה לאשה בעניני פרנסה">ב. הִתְמוֹדְדוּת נְכוֹנָה לְאִשָּׁה בְּעִנְיְנֵי פַּרְנָסָה</h3><p dir="rtl">
יָדוּעַ הוּא שֶׁעִקַּר נִסָּיוֹן וּמִבְחָן הָאֱמוּנָה וְהַבִּטָּחוֹן בַּה' הוּא בְּעִנְיְנֵי כַּשְׁרוּת הַמָּמוֹן וְהַפַּרְנָסָה, וְכַמְבֹאָר בִּמְסִלַּת יְשָׁרִים: "רַבִּים יִתְחַסְּדוּ בַּעֲנָפִים רַבִּים בְּעַנְפֵי הַחֲסִידוּת, וְאֶל שִׂנְאַת בֶּצַע הַמָּמוֹן לֹא הִגִּיעוּ".<p dir="rtl">
הָאָדָם בָּהוּל עַל פַּרְנָסָתוֹ וּמָמוֹנוֹ, חוֹשֵׁב שֶׁבְּיָדוֹ הַדָּבָר לְהָבִיא פַּרְנָסָתוֹ לְעַצְמוֹ וְלִבְנֵי בֵּיתוֹ, וְלָכֵן אָץ וְרָץ, דּוֹאֵג, עַצְבָּנִי, מוֹרֶה הֶתֵּרִים לְעַצְמוֹ בִּסְפֵקוֹת כַּשְׁרוּת הַמָּמוֹן, מְבַטֵּל הַרְבֵּה מִצְווֹת תְּפִלּוֹת מִתְּחוּשַׁת אַחֲרָיוּתוֹ לְהַשִּׂיג מָמוֹן. וְאִם הַמְדֻבָּר בְּנָשִׁים אֲזַי הָאָסוֹן הוּא בְּכִפְלַיִם, מִלְּבַד הָאָמוּר לְעֵיל שֶׁשַּׁיָּךְ גַּם בִּגְבָרִים, עוֹד יוֹתֵר הוּא בְּנָשִׁים, כְּשֶׁאֵינָן חֲזָקוֹת מַסְפִּיק, מִתְפַּשְּׁרוֹת בִּמְקוֹמוֹת עֲבוֹדָה גַּם כְּשֶׁאֵין שָׁם צְנִיעוּת, גַּם כַּאֲשֶׁר בִּמְקוֹם עֲבוֹדָה נִכְשָׁלוֹת וּמַכְשִׁילוֹת, בִּבְגָדִים מְפֻשָּׁרִים, בִּצְחוֹק וְקַלּוּת רֹאשׁ, אִסּוּר "יִחוּד", רִבּוּי שִׂיחָה וְכַיּוֹצֵא, וְהַכֹּל נִהְיֶה מֻתָּר לְצֹרֶךְ פַּרְנָסָה.<p dir="rtl">
עַל הַנָּשִׁים לָדַעַת, עִנְיַן הַפַּרְנָסָה לֹא מֻטָּל עֲלֵיהֶם כְּלָל, וּבִפְרָט נָשִׁים נְשׂוּאוֹת, עִנְיַן הַפַּרְנָסָה מֻטָּל עַל הַבַּעַל, הוּא זֶה שֶׁהִתְחַיֵּב בַּכְּתֻבָּה לָזוּן וּלְפַרְנֵס אֶת בְּנֵי בֵּיתוֹ, הָאִשָּׁה יְכוֹלָה רַק לְהִתְנַדֵּב לַעֲזֹר וּלְסַיֵּעַ לְבַעֲלָהּ, וְלָכֵן אָסוּר לָהּ לָצֵאת לַעֲבֹד, אִם לֹא כַּאֲשֶׁר זֶה מֵרְצוֹנָהּ הַמָּלֵא, וְעוֹד רַק כַּאֲשֶׁר מְקוֹם הָעֲבוֹדָה הוּא צָנוּעַ וְאֵין שׁוּם מִכְשׁוֹל לְעַצְמָהּ וּמַכְשֵׁלָה לַאֲחֵרִים.<p dir="rtl">
אִם אִשָּׁה נְשׂוּאָה מַכְרִיחָה עַצְמָהּ לָצֵאת לַעֲבֹד מִכֹּחַ דֹּחַק הַפַּרְנָסָה, זוֹ קַטְנוּת אֱמוּנָה שֶׁאֵין כָּמוֹהָ, שֶׁכֵּן לֹא מֻטָּל עָלֶיהָ כְּלָל עִנְיַן הַפַּרְנָסָה, הָאִשָּׁה אֵינָהּ אֶלָּא כְּאַחַד הַיְלָדִים הַקְּטַנִּים שֶׁבַּבַּיִת שֶׁאֵין מֻטָּל עֲלֵיהֶם הָאַחֲרָיוּת בַּפַּרְנָסָה, אֶלָּא מַה שֶּׁנִּגְזַר עָלֶיהָ בַּפַּרְנָסָה יָבוֹא לָהּ דֶּרֶךְ בַּעֲלָהּ, וּבַעֲלָהּ הוּא זֶה שֶׁצָּרִיךְ שֶׁיַּעֲסֹק בְּזֶה וְלֹא הִיא. וְאִם בִּרְצוֹנָהּ לַעֲבֹד, צָרִיךְ שֶׁיְּהֵא זֶה רַק מֵרְצוֹנָהּ הַמָּלֵא, וּבְגֶדֶר הִתְנַדְּבוּת שֶׁמִּתְנַדֶּבֶת הִיא לַעֲזֹר לְבַעֲלָהּ.<p dir="rtl">
מִכְּלָלֵי הָאֱמוּנָה, הַבַּעַל לֹא יָכוֹל לְהַכְרִיחַ אֶת אִשְׁתּוֹ לַעֲבֹד לְהָבִיא פַּרְנָסָה, הַפַּרְנָסָה מֻטֶּלֶת עַל הַבַּעַל, הַבַּעַל יָכוֹל רַק לְבַקֵּשׁ מֵאִשְׁתּוֹ שֶׁתַּעֲזֹר לוֹ, וְלָכֵן רַק אִם בִּרְצוֹנָהּ הַמָּלֵא תַּסְכִּים לַעֲשׂוֹת חֶסֶד וּמִצְוָה עִמּוֹ, יְכוֹלָה לַעֲבֹד, וְלָכֵן חַיָּב שֶׁיְּהֵא זֶה בִּתְנַאי שֶׁמְּקוֹם הָעֲבוֹדָה יְהֵא גָּדוּר בְּגִדְרֵי הַצְּנִיעוּת הַמְּלֵאִים, כִּי אִם לֹא, הֲרֵי שֶׁהִיא עוֹשָׂה "מִצְוָה הַבָּאָה בַּעֲבֵרָה", בָּאָה הִיא לַעֲשׂוֹת מִצְוָה, לְסַיֵּעַ לְבַעֲלָהּ בַּמֶּה שֶׁהוּא מְחֻיָּב וְלֹא הִיא, וְעוֹשָׂה זֹאת בְּדֶרֶךְ אִסּוּר, אֵיזֶה מִצְוָה יֵשׁ כָּאן?!<p dir="rtl">
וְגַם כַּאֲשֶׁר הַבַּעַל "אַבְרֵךְ" וְתוֹרָתוֹ אֻמָּנוּתוֹ, הַתּוֹרָה לֹא הִשְׁתַּנְּתָה, הַבַּעַל חַיָּב לָזוּן אֶת אִשְׁתּוֹ, וְלֹא הָאִשָּׁה אֶת בַּעֲלָהּ. בַּעַל חַיָּב בִּמְזוֹנוֹת אִשְׁתּוֹ, וְאֵין הַדָּבָר תָּלוּי בְּאִם הָאִשָּׁה עוֹבֶדֶת אוֹ לֹא עוֹבֶדֶת - הָאִישׁ חַיָּב בִּמְזוֹנוֹת אִשְׁתּוֹ, וְאִם הָאִישׁ חַיָּב עָלָיו לִדְאֹג לְפַרְנָסָתוֹ, וְאִם בִּרְצוֹנוֹ לִלְמֹד תּוֹרָה, אַשְׁרָיו וְאַשְׁרֵי חֶלְקוֹ, יִלְמַד תּוֹרָה וְיִבְטַח בַּה' בְּכָל כֹּחוֹ שֶׁיַּזְמִין לוֹ פַּרְנָסָתוֹ, וְלֹא יִמְצָא פִּתְרוֹן לְתוֹרָתוֹ בְּכָךְ שֶׁיַּכְרִיחַ אֶת אִשְׁתּוֹ לַעֲבֹד, וּבִפְרָט בִּמְקוֹמוֹת לֹא כְּשֵׁרִים כִּי בְּזֶה יָבִיא עָלָיו קְלָלָה בִּמְקוֹם בְּרָכָה.<p dir="rtl">
הָרַמְבַּ"ם בְּסוֹף הִלְכוֹת שְׁמִטָּה וְיוֹבֵל, כּוֹתֵב שֶׁכָּל אָדָם רַשַּׁאי לִלְמֹד תּוֹרָה כְּשֵׁבֶט לֵוִי, וְלַעֲסֹק בָּהּ יוֹם וְלַיְלָה, וְהֵיאַךְ יִתְפַּרְנֵס? מֵשִׁיב הָרַמְבַּ"ם: מֻבְטָח הוּא שֶׁה' יַזְמִין לוֹ כָּל צְרָכָיו לִהְיוֹתוֹ עֶבֶד ה' שֶׁפָּרַק כָּל הַמַּחְשָׁבוֹת וְהַחֶשְׁבּוֹנוֹת! שְׁמַעְתֶּן! הָרַמְבַּ"ם לֹא כָּתַב שֶׁמִּי שֶׁנַּפְשׁוֹ חָשְׁקָה בַּתּוֹרָה יִשְׁלַח אֶת אִשְׁתּוֹ לַעֲבֹד בִּמְקוֹמוֹ, פַּרְנָסָתוֹ תָּבוֹא לוֹ מִמְּסִירוּת נַפְשׁוֹ לַתּוֹרָה, וּמִבִּטְחוֹנוֹ בַּה', וְלֹא מִכָּךְ שֶׁיִּשְׁלַח אֶת אִשְׁתּוֹ וְיַכְרִיחֶנָּה לַעֲבֹד.<p dir="rtl">
וְאִם הוֹלֶכֶת הָאִשָּׁה לַעֲבֹד שֶׁלֹּא מֵרְצוֹנָהּ, וּבִפְרָט אִם הוֹלֶכֶת לַעֲבֹד בִּמְקוֹמוֹת שֶׁאֵין שָׁם צְנִיעוּת, בַּעֲלָהּ וְהִיא יִשְּׂאוּ עֲווֹנָם, וּבְוַדַּאי שֶׁלֹּא יִרְאוּ בְּרָכָה בְּכֶסֶף זֶה, הַבַּעַל שֶׁמַּכְרִיחַ אֶת אִשְׁתּוֹ לַעֲבֹד הוּא חוֹטֵא שֶׁכֵּן זֶה תַּפְקִידוֹ וְלֹא תַּפְקִידָהּ, וְהָאִשָּׁה שֶׁהוֹלֶכֶת לִמְקוֹמוֹת לֹא צְנוּעִים חוֹטֵאת בְּנַפְשָׁהּ לִפְרֹץ גִּדְרֵי הַצְּנִיעוּת.<p dir="rtl">
וְרַק אִם הָאִשָּׁה מֵרְצוֹנָהּ וּמִטּוּב לִבָּהּ חָשָׁה רָצוֹן לְחֶסֶד, לַעֲזֹר לְבַעֲלָהּ, וְכֵן חֲפֵצָה הִיא שֶׁיִּהְיֶה לָהּ חֵלֶק בְּתוֹרָתוֹ שֶׁל בַּעֲלָהּ, וּבְשִׂמְחָה וּבְטוּב לֵב הוֹלֶכֶת לַעֲבֹד, וּכְמוֹ כֵן מַקְפִּידָה שֶׁעֲבוֹדָתָהּ תְּהֵא בְּמָקוֹם שֶׁהַצְּנִיעוּת שָׁם כָּרָאוּי, בְּוַדַּאי יְהֵא בְּרָכָה בְּאִשָּׁה כָּזוֹ, וּבַכֶּסֶף שֶׁתַּרְוִיחַ יְהֵא שֶׁפַע טוֹבָה וּבְרָכָה כְּמוֹ כַּאֲשֶׁר הִגִּיעַ כֶּסֶף זֶה מֵהַבַּעַל עַצְמוֹ.<p dir="rtl">
וְאִם דְּבָרֵינוּ אֲמוּרִים בְּכָל עֵת וּזְמַן, עַל אַחַת כַּמָּה וְכַמָּה בְּיָמֵינוּ, שֶׁמְּקוֹמוֹת עֲבוֹדָה בְּדֶרֶךְ כְּלָל פְּרוּצִים, חַסְרֵי צְנִיעוּת בַּלְּבוּשׁ וּבַהַנְהָגָה, מִסְתּוֹבְבוֹת לָהֶן נָשִׁים בֵּין גְּבָרִים לֵיצָנִים וְקַלֵּי דַּעַת, וְכֵן בֵּין נָשִׁים קַלּוֹת דַּעַת, לֵיצָנִיּוֹת בַּעֲלוֹת דֵּעוֹת וְהַשְׁקָפוֹת זָרוֹת מַה שֶּׁיָּכוֹל לְהַשְׁפִּיעַ וּלְקַלְקֵל מְאֹד, וְאִשָּׁה כְּשֵׁרָה וּצְנוּעָה הַבָּאָה לְמָקוֹם שֶׁכָּזֶה מַכְנִיסָה עַצְמָהּ לְסַכָּנָה רוּחָנִית נוֹרָאָה, וְלֹא רַק אֶת עַצְמָהּ, עֲבוֹדָה לְאִשָּׁה בִּמְקוֹמוֹת כָּאֵלּוּ זֶהוּ הֶרֶס וְחֻרְבַּן כָּל בֵּיתָהּ.<p dir="rtl">
בּוֹדְדִים הֵמָּה הַמְּקוֹמוֹת שֶׁאֶפְשָׁר לְאִשָּׁה חֲרֵדִית, כְּשֵׁרָה, צְנוּעָה, יִרְאַת ה', הַשּׁוֹמֶרֶת עַל לְשׁוֹנָהּ וֶאֱמוּנָתָהּ לִהְיוֹת עוֹבֶדֶת שָׁם, וּמַה שָּׁוֶה לָהּ כָּל הוֹן שֶׁבָּעוֹלָם אִם הוֹרֶסֶת בִּמְקוֹם עֲבוֹדָה זֶה אֶת רוּחָנִיּוּתָהּ, הֲלֹא בְּכָךְ יֵהָרֵס שְׁלוֹם בֵּיתָהּ, חִנּוּךְ יְלָדֶיהָ, רוּחַ עִוְעִים תִּכָּנֵס בָּהּ בְּהַשְׁקָפוֹת זָרוֹת, רְחוֹבִיּוֹת, וְעֵדִים אָנוּ לְכָךְ מִמַּעֲשִׂים שֶׁבְּכָל יוֹם.<p dir="rtl">
<h3 dir="rtl" id="510_chaya_beemuna, פרק ד' התמודדות הפרנסה לאשה, ג סיכום התנאים הנצרכים לאפשר לאשה לצאת לעבוד">ג. סִיכּוּם הַתְּנָאִים הַנִּצְרָכִים לְאַפְשֵׁר לָאִשָּׁה לָצֵאת לַעֲבֹוד</h3><p dir="rtl">
לְסִכּוּם!<p dir="rtl">
אֵין טַעַם, תּוֹעֶלֶת, בְּרָכָה לָאִשָּׁה לָצֵאת לַעֲבֹד רַק בִּשְׁלֹשָׁה תְּנָאִים.<p dir="rtl">
תְּנַאי א' שֶׁיּוֹצֵאת לַעֲבוֹדָה מֵרְצוֹנָהּ וְחֶפְצָהּ לְלֹא כְּפִיָּה וְהֶכְרֵחַ.<p dir="rtl">
תְּנַאי ב' שֶׁאֵין יְצִיאָתָהּ לָעֲבוֹדָה עַל חֶשְׁבּוֹן נֵזֶק בַּתּוֹרָה שֶׁל בַּעֲלָהּ אוֹ עַל חֶשְׁבּוֹן נֵזֶק שֶׁל חִנּוּךְ יְלָדֶיהָ.<p dir="rtl">
תְּנַאי ג' שֶׁמְּקוֹם עֲבוֹדָתָהּ יְהֵא כָּשֵׁר בִּכְלָלֵי הַצְּנִיעוּת כָּרָאוּי. בִּלְבוּשׁ, בְּהַנְהָגָה, וּבְהַשְׁקָפָה.<p dir="rtl">
תְּנַאי ד' - הַשַּׁיָּךְ לְכָל אָדָם בַּאֲשֶׁר הוּא - לִמְצֹא עֲבוֹדָה קַלָּה, הַמַּתְאִימָה לְכִשּׁוּרַיִךְ וּלְאָפְיֵךְ, וְלֹא לְהַכְרִיחַ עַצְמֵךְ לַעֲבוֹדָה מְפָרֶכֶת הֵפֶךְ אָפְיֵךְ וְכִשּׁוּרַיִךְ, שֶׁכֵּן זֶה הֵפֶךְ מִכְּלָלֵי הַבִּטָּחוֹן בַּה' שֶׁבְּיָדוֹ לְהַזְמִין לָאָדָם פַּרְנָסָה מִכָּל עֲבוֹדָה שֶׁהִיא פָּחוֹת אוֹ יוֹתֵר מַכְנִיסָה.<p dir="rtl">
וְאִם חִסְּרָה אַחַת מִכָּל אֵלּוּ הַתְּנָאִים, אִשָּׁה זוֹ עוֹבֶדֶת לְחִנָּם, טִרְחָתָהּ לֹא תּוֹסִיף לְפַרְנָסַת הַבַּיִת כְּלָל וּכְלָל, וּבְמִקְרִים מְסֻיָּמִים כְּמוֹ חֹסֶר צְנִיעוּת וְכַיּוֹצֵא אַף תַּזִּיק לְפַרְנָסַת הַבַּיִת וּלְקִיּוּמוֹ.<p dir="rtl">
<h3 dir="rtl" id="510_chaya_beemuna, פרק ד' התמודדות הפרנסה לאשה, ד דרך אמונה לפרנסה לבנות רווקות">ד. דֶּרֶךְ אֱמוּנָה לְפַרְנָסָה לְבָנוֹת רַוָּוקוֹת</h3><p dir="rtl">
וְאַף הַבָּנוֹת הָרַוָּקוֹת, בִּזְמַן שֶׁסְּמוּכוֹת הֵן עַל שֻׁלְחַן אֲבִיהֶן, בְּוַדַּאי גְּזֵרַת פַּרְנָסָתָן מֻטֶּלֶת עַל אֲבִיהֶן, וְדִינָן כְּמוֹ הַנְּשׂוּאוֹת שֶׁאֵין מֻטָּל עֲלֵיהֶן לְפַרְנֵס עַצְמָן כְּלָל, וְלָכֵן אֵין לָהֶן לַעֲבֹד אֶלָּא בַּתְּנָאִים שֶׁהִזְכַּרְנוּ, וּלְגַבֵּיהֶן הַתְּנָאִים לַעֲבֹד הֵמָּה אֵלּוּ:<p dir="rtl">
הַתְּנַאי הָא', שֶׁהוֹלְכוֹת לָעֲבוֹדָה מֵרְצוֹנָן, אוֹ בְּעַל כָּרְחָן מִסִּבָּה כְּדֵי שֶׁלֹּא יִפָּגְעוּ מִפֶּגַע הַבַּטָּלָה וְהַשִּׁעֲמוּם שֶׁתּוֹצְאוֹתָיו עָווֹן וְקִלְקוּל.<p dir="rtl">
וְעוֹד יֵשׁ לָהֶם לִשְׁמֹר אֶת הַתְּנָאִים הַג' וְהַד' שֶׁהִזְכַּרְנוּ אֵצֶל הַנְּשׂוּאוֹת לְעֵיל שֶׁשַּׁיָּכוֹת גַּם לְרַוָּקוֹת.<p dir="rtl">
וְגַם אִם זוֹ בַּת רַוָּקָה שֶׁצְּרִיכָה לְפַרְנֵס אֶת עַצְמָהּ, שֶׁכֵּן אֵין לָהּ אֶפְשָׁרוּת לְהִתְפַּרְנֵס מֵהוֹרֶיהָ, שֶׁצְּרִיכָה הִיא לְהִשְׁתַּדֵּל לְפַרְנָסָתָהּ בְּהֶחְלֵט קַיָּמִים אֶצְלָהּ הַתְּנָאִים הַג' וְהַד' שֶׁהִזְכַּרְנוּ אֵצֶל הַנְּשׂוּאוֹת, שֶׁמְּקוֹם עֲבוֹדָתָהּ יְהֵא בְּמָקוֹם כָּשֵׁר הָעוֹנֶה עַל כְּלָלֵי הַצְּנִיעוּת, וְעוֹד אֵין לָהּ לְפָרֵךְ עַצְמָהּ בְּלִמּוּדִים שֶׁאֵינָם תוֹאֲמִים אֶת אָפְיָהּ וּתְכוּנוֹתֶיהָ, אֶלָּא לִבְחֹר עֲבוֹדָה הַתּוֹאֶמֶת לְכִשּׁוּרֶיהָ וּלְכֹחוֹתֶיהָ שֶׁכֵּן הַבִּטָּחוֹן בַּה' כָּךְ מְחַיֵּב, אַחַר שֶׁהַפַּרְנָסָה בֵּין כֹּה מֵאֵת ה' הַגּוֹזֵר קִצְבַת פַּרְנָסָה לָאָדָם, וְאֵין מֻטָּל עַל הָאָדָם אֶלָּא הַהִשְׁתַּדְּלוּת.<p dir="rtl">
 כְּלָלֵי הַבִּטָּחוֹן בַּה' הַשַּׁיָּכִים לַפַּרְנָסָה<p dir="rtl">
בֶּן עַזַּאי אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(יומא לח)</span> בְּשִׁמְךָ יִקְרָאוּךָ, בִּמְקוֹמְךָ יוֹשִׁיבוּךָ, מִשֶּׁלְךָ יִתְּנוּ לְךָ, אֵין אָדָם נוֹגֵעַ בַּמּוּכָן לַחֲבֵרוֹ כִּמְלֹא נִימָה.<p dir="rtl">
עָלֵינוּ לִזְכֹּר נָשִׁים יְקָרוֹת, הַבְּרָכָה אֵצֶל הָאִישׁ הַיְּהוּדִי אֵינָהּ תְּלוּיָה בַּכַּמּוּת, אֶלָּא בָּאֵיכוּת, יֵשׁ מַרְוִיחַ מְעַט וּמִתְבָּרֵךְ אֶצְלוֹ אוֹתוֹ הַמּוּעָט, וְיֵשׁ מַרְוִיחַ הַרְבֵּה, וְאֵין לוֹ בְּרָכָה כְּלָל בְּאוֹתָהּ כַּמּוּת.<p dir="rtl">
הַבִּטָּחוֹן בַּה' הוּא שֶׁמֵּבִיא בְּרָכָה, הַצְּנִיעוּת וְהַקְּדֻשָּׁה הֵמָּה שֶׁמְּבִיאִים בְּרָכָה, הַשְּׁלוֹם בַּיִת, הוּא שֶׁמֵּבִיא בְּרָכָה, הַתְּפִלָּה וְהַתְּחִנָּה לַה' הֵמָּה שֶׁמּוֹעִילִים יוֹתֵר מִכֹּל.<p dir="rtl">
הַקָּדוֹשׁ בָּרוּךְ הוּא גּוֹזֵר לָאָדָם אֶת כִּשּׁוּרָיו, אָפְיוֹ, כֹּחוֹ, אֹפֶן עֲבוֹדָתוֹ, מְקוֹם עֲבוֹדָתוֹ, וְלֹא יוּכַל לְהָרַע לוֹ אוֹ לְהֵיטִיב לוֹ שׁוּם גּוֹרֵם וְסִבָּה בָּעוֹלָם, אֶלָּא הַכֹּל תָּלוּי בְּמַעֲשָׂיו הַטּוֹבִים, בִּתְפִלּוֹתָיו, בְּבִטְחוֹנוֹ בַּה' וּבִקְדֻשָּׁתוֹ - לְהֵיטִיב לוֹ וּלְהוֹסִיף לוֹ אוֹ לִגְרֹעַ וּלְהָרַע לוֹ.<p dir="rtl">
כָּל זִיּוּף בִּכְלָלֵי הַצְּנִיעוּת וְהָאֱמוּנָה לֹא יוֹעִילוּ רַק יַזִּיקוּ, כָּל חֲנֻפָּה, חִיּוּךְ, רִבּוּי שִׂיחָה עִם גְּבָרִים הִתְאַפְּרוּת, הִתְקַשְּׁטוּת, חֹסֶר צְנִיעוּת, כָּל סְטִיָּה מֵהִלְכוֹת צְנִיעוּת וּקְדֻשָּׁה, רַק תַּזִּיק וְתַהֲרֹס.<p dir="rtl">
אָכֵן הַנִּסְיוֹנוֹת הֵם לֹא קַלִּים וּבִפְרָט בְּיָמֵינוּ, יֶשְׁנָם פִּתּוּיִים רַבִּים לִמְקוֹמוֹת עֲבוֹדָה לֹא כְּשֵׁרִים, הַפִּתּוּי גָּדוֹל, הַנִּסָּיוֹן גָּדוֹל, אוּלָם כְּכָל שֶׁהַנִּסָּיוֹן גָּדוֹל כָּךְ גְּדוֹלָה הָאִשָּׁה הָעוֹמֶדֶת בּוֹ לְהִתְבָּרֵךְ הִיא וּבַעֲלָהּ, וְלִרְאוֹת אֶת יְלָדֶיהָ זֶרַע קֹדֶשׁ בֵּרֵךְ ה'.<p dir="rtl">
אִשָּׁה זְקוּקָה לְחֵן וּלְכָבוֹד בְּעֵינֵי בְּנֵי בֵּיתָהּ - בַּעֲלָהּ וִילָדֶיהָ, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(משלי לא, כח)</span>: "קָמוּ בָנֶיהָ וַיְאַשְּׁרוּהָ בַּעְלָהּ וַיְהַלְלָהּ". אִשָּׁה הַשּׁוֹמֶרֶת עַל חִנָּהּ בְּעֵינֵי ה' לִמְצֹא חֵן בְּעֵינֵי בּוֹרְאָהּ וְלֹא נוֹתֶנֶת אֶת חִנָּהּ, כְּבוֹדָה לְזָרִים, לְקַלֵּי דַּעַת לְלֵיצָנִים וּלְפוֹרְקֵי עֹל, בּוֹטַחַת בַּה' וְשׁוֹמֶרֶת עַל כְּלָלֵי הַקְּדֻשָּׁה וְהַצְּנִיעוּת, זוֹ שֶׁתִּמְצָא אֶת חִנָּהּ וּכְבוֹדָהּ אֵצֶל בַּעֲלָהּ וִילָדֶיהָ וְאֵצֶל כָּל אֵלּוּ שֶׁהַחֵן וְהַכָּבוֹד שֶׁלָּהּ כְּלַפֵּיהֶם נָחוּץ וּמוֹעִיל.<p dir="rtl">
זוֹ אִשָּׁה הַמְּגִנָּה עַל כָּל בְּנֵי בֵּיתָהּ, זוֹ הָאִשָּׁה שֶׁמַּשְׁרָה אֶת שְׁמִירַת הַשְּׁכִינָה עַל כָּל בְּנֵי בֵּיתָהּ, שֶׁכֵּן הַשְׁרָאַת הַשְּׁכִינָה תְּלוּיָה בִּקְדֻשָּׁה וּבִצְנִיעוּת, וּבְמָקוֹם שֶׁהַשְּׁכִינָה שׁוֹרָה שָׁם שׁוֹרָה הַבְּרָכָה. אִשָּׁה הָעוֹמֶדֶת בְּנִסְיוֹן הַצְּנִיעוּת וּבְיוֹתֵר כְּשֶׁהוּא מִצְטָרֵף לְנִסְיוֹן הַפַּרְנָסָה, שֶׁאָז עוֹמֶדֶת בְּב' נִסְיוֹנוֹת קָשִׁים נִסְיוֹן הַצְּנִיעוּת וְנִסְיוֹן הַמָּמוֹן שֶׁהֵמָּה הַנִּסְיוֹנוֹת הַקָּשִׁים בְּיָמֵינוּ בְּיוֹתֵר. זוֹ שֶׁיְּכוֹלָה לְהִקָּרֵא "אֵשֶׁת חַיִל" חֲזָקָה, מְקַדֶּשֶׁת שֵׁם שָׁמַיִם, עָלֶיהָ נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(משלי לא, כט)</span> "רַבּוֹת בָּנוֹת עָשׂוּ חָיִל וְאַתְּ עָלִית עַל כֻּלָּנָה". זוֹ הִיא שֶׁתִּזְכֶּה לְהַנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שם שם, כה)</span> "עֹז וְהָדָר לְבוּשָׁהּ וַתִּשְׂחַק לְיוֹם אַחֲרוֹן" לֵישֵׁב בִּמְחִצַּת הָאִמָּהוֹת וְהַצִּדְקָנִיּוֹת שֶׁבְּגַן עֵדֶן לָנֶצַח.<p dir="rtl">
<h3 dir="rtl" id="510_chaya_beemuna, פרק ד' התמודדות הפרנסה לאשה, ה אשה החפצה שבעלה יביא פרנסה ברווח מה תעשה?">ה. אִשָּׁה הַחֲפֵצָה שֶׁבַּעֲלָהּ יָבִיא פַּרְנָסָה בְּרֶווַח - מַה תַּעֲשֶׂה?</h3><p dir="rtl">
<b>1. כְּבוֹד הַבַּעַל</b><p dir="rtl">
אָמְרוּ חֲזַ"ל: "אוֹקִירוּ לִנְשַׁיְיכוּ כִּי הֵיכֵי דְּתִתְעַתְּרוּ" - תַּרְגּוּם, כַּבְּדוּ נְשׁוֹתֵיכֶם כְּדֵי שֶׁתִּתְעַשְּׁרוּ, חֲזַ"ל נָתְנוּ סְגֻלָּה וְעֵצָה לָאִישׁ, אִם בִּרְצוֹנְךָ לִהְיוֹת עָשִׁיר כַּבֵּד אֶת אִשְׁתְּךָ וְתִתְעַשֵּׁר.<p dir="rtl">
וּבְכֵן אִשָּׁה הַחֲפֵצָה שֶׁבַּעֲלָהּ יִתְעַשֵּׁר וּלְפָחוֹת שֶׁתְּהֵא פַּרְנָסָתוֹ בְּרֶוַח, שֶׁתִּגְרֹם לְכָךְ שֶׁבַּעֲלָהּ יְכַבֵּד אוֹתָהּ. תִּתְרַחֵק מִכָּל הַשָּׂנאוּי עָלָיו, לֹא תְּהֵא רַגְזָנִית, וְלֹא עַקְשָׁנִית, תִּשְׁתַּדֵּל לִהְיוֹת תָּמִיד מְאִירַת פָּנִים, וְגַם כַּאֲשֶׁר בַּעֲלָהּ כּוֹשֵׁל בְּכֹחוֹ, בְּחָכְמָתוֹ, בִּיכָלְתּוֹ, בְּפַרְנָסָתוֹ, תְּעוֹדְדוֹ וּתְדַבֵּר דִּבְרֵי נִחוּמִים עַל לִבּוֹ, וְגַם כְּשֶׁתִּרְאֶה שֶׁהוּא בְּלַחַץ, עַצְבָּנִי, פּוֹגֵעַ וּמַעֲלִיב, תְּדוּנוֹ לְכַף זְכוּת, תִּמְחַל עַל כְּבוֹדָהּ, תִּשְׁמַע בִּזְיוֹנָהּ וְתִשְׁתֹּק, וּתְכַבְּדֵהוּ בְּכָל מַצָּב, הֲרֵי שֶׁכְּמוֹ כֵן הוּא יְכַבְּדָהּ וְיַעֲרִיכֶנָּה לִמְאֹד, יִתְחָרֵט עַל הִתְנַהֲגוּתוֹ, וְיִשְׁתַּדֵּל תָּמִיד לְפַיְּסָהּ וּלְכַבְּדָהּ כָּרָאוּי לְוַתְרָנִית כְּמוֹתָהּ וְאָז הַסִּכּוּי שֶׁבַּעֲלָהּ יִתְעַשֵּׁר וִיפַרְנְסָהּ בְּכָבוֹד, כְּהַבְטָחַת חֲזַ"ל שֶׁהַמְכַבֵּד לְאִשְׁתּוֹ מִתְעַשֵּׁר.<p dir="rtl">
אוּלָם אִם בְּמַצָּב זֶה תִּכְעַס, תְּזַלְזֵל, תִּתְעַצֵּב וְתִדְאַג, וְכָל שֶׁכֵּן אִם תַּעֲשֶׂה בְּמַצָּב זֶה מַחֲלוֹקוֹת וּמְרִיבוֹת, הֲיִתָּכֵן שֶׁבַּעֲלָהּ יְכַבְּדָהּ, הֲלֹא בְּדֶרֶךְ כְּלָל יָשִׁיב גַּם הוּא מִלְחָמָה, יְזַלְזֵל בָּהּ, יִפְגַּע בָּהּ וְיַשְׁפִּילָהּ, וְאָז אֵין סִכּוּי לְעֹשֶׁר וּלְפַרְנָסָה טוֹבָה, שֶׁכֵּן גָּרְמָה הִיא לְכָךְ שֶׁבַּעֲלָהּ לֹא יְכַבְּדָהּ וּבְכָךְ תַּרְחִיק אֶת הַפַּרְנָסָה וְהַבְּרָכָה יוֹתֵר וְיוֹתֵר.<p dir="rtl">
<b>2. צְנִיעוּת</b><p dir="rtl">
נֶאֱמַר בַּתּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(שמות כ, כא)</span>:<p dir="rtl">
"בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ".<p dir="rtl">
כָּל מָקוֹם קָדוֹשׁ הָרָאוּי לְהַזְכִּיר בּוֹ שֵׁם ה', רָאוּי הוּא לִבְרָכָה, וְלָכֵן מֵאַחַר וְהַצְּנִיעוּת הִיא הַתְּנַאי לְהַשְׁרָאַת שְׁכִינָה, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(דברים כג, טו)</span> "וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ". כְּלוֹמַר שֶׁחֹסֶר צְנִיעוּת הֵמָּה הַמְסַלְּקִים אֶת הַשְׁרָאַת הַשְּׁכִינָה, אֶת הָאֶפְשָׁרוּת לְהַזְכִּיר שֵׁם ה', שֶׁכֵּן אִי אֶפְשָׁר לְהַזְכִּיר שֵׁם ה' בְּמָקוֹם פָּרוּץ חֲסַר צְנִיעוּת. וּמִמֵּילָא כֵּיוָן שֶׁמִּסְתַּלֶּקֶת הַשְּׁכִינָה מִסְתַּלֶּקֶת הַבְּרָכָה הַמֻּתְנֵית בְּהַשְׁרָאַת הַשְּׁכִינָה וּבְכֵן אִשָּׁה הַחֲפֵצָה שֶׁבַּעֲלָהּ יֻשְׁפַּע בְּשֶׁפַע פַּרְנָסָה וְהַצְלָחָה, תִּתְחַזֵּק בִּצְנִיעוּת הַלְּבוּשׁ, בִּצְנִיעוּת הַהַנְהָגָה וְאָז בִּרְכַּת הַבַּיִת מֻבְטַחַת.<p dir="rtl">
<b>3. בִּרְכַּת הַמָּזוֹן וְיֶתֶר הַבְּרָכוֹת</b><p dir="rtl">
אִשָּׁה מְחֻיֶּבֶת בְּבִרְכַּת הַמָּזוֹן וּבְיֶתֶר בִּרְכוֹת הַנֶּהֱנִין,וְהַמְבָרֵךְ מִתְבָּרֵךְ. וְלָכֵן זוֹ עֵצָה נוֹסֶפֶת לְאִשָּׁה הַחֲפֵצָה שֶׁבַּעֲלָהּ יִתְבָּרֵךְ בְּפַרְנָסָתוֹ שֶׁתַּקְפִּיד בְּבִרְכוֹתֶיהָ, וּכְמוֹ כֵן תַּשְׁגִּיחַ עַל בָּנֶיהָ וּבְנוֹתֶיהָ שֶׁיְּבָרְכוּ עַל אֲכִילָתָם תְּחִלָּה וְסוֹף, וּבְכָךְ שֶׁתְּמַלֵּא אֶת בֵּיתָהּ בִּבְרָכוֹת לַה', יִתְבָּרֵךְ בֵּיתָהּ.<p dir="rtl">
וּבִפְרָט בִּרְכַּת הַמָּזוֹן שֶׁסְּגֻלָּתָהּ גְּדוֹלָה לִמְאֹד לְפַרְנָסָה, וְכַמְבֹאָר בְּסֵפֶר "הַחִנּוּךְ" שֶׁשָּׁמַע מֵרַבּוֹתָיו (הָרַמְבַּ"ן), שֶׁהִזְהִיר בְּבִרְכַּת הַמָּזוֹן לְאָמְרָהּ בְּכַוָּנָה, מֻבְטָח לוֹ שֶׁלֹּא יֶחְסְרוּ מְזוֹנוֹתָיו כָּל יָמָיו בְּכָבוֹד.<p dir="rtl">
<b>4. שָׁלוֹם</b><p dir="rtl">
מוּבָא בְּסֵפֶר הַשְּׁלָ"ה הַקָּדוֹשׁ <span class="booklinks" onclick="sendBookLink(this)" onmouseover="setBookLinkTitle(this)">(דף רמב)</span>: מַחֲלֹקֶת אַחַת דּוֹחָה מֵאָה פַּרְנָסוֹת..! כַּמָּה שׁוֹגוֹת וְטוֹעוֹת נָשִׁים שֶׁרָבוֹת עִם בַּעֲלֵיהֶן עַל פַּרְנָסָה, הֲלֹא הַמְּרִיבָה וְהַמַּחֲלֹקֶת מַרְחִיקוֹת אֶת הַפַּרְנָסָה, דּוֹחוֹת אוֹתָהּ גַּם אִם רְאוּיָה הִיא שֶׁתַּגִּיעַ, גַּם אִם מִצַּד הַמַּזָּל מַגִּיעַ לְאוֹתוֹ זוּג פַּרְנָסָה בְּשֶׁפַע, מֵחֲמַת הַמַּחֲלֹקֶת נִדְחֶה אוֹתוֹ שֶׁפַע וְלֹא מַגִּיעַ אֲלֵיהֶם. וְקַל וָחֹמֶר כְּשֶׁאֵין רָאוּי הַשֶּׁפַע שֶׁיַּגִּיעַ וְנִצְרָךְ לְכָךְ תְּפִלָּה, שֶׁבְּוַדַּאי בְּמַחְלָקְתָּן וּמְרִיבָתָן יִמְנְעוּ אֶת הַשֶּׁפַע מִלְּהַגִּיעַ אֲלֵיהֶם.<p dir="rtl">
נָשִׁים יְקָרוֹת! בִּמְקוֹם לְבַזְבֵּז אֶת כֹּחֲכֶן בְּמַחֲלֹקֶת וּמְרִיבָה הַשְׁקִיעוּ כֹּחֲכֶן זֶה בִּתְפִלָּה וּתְחִנָּה לַה' שֶׁיַּמְשִׁיךְ לָכֶן פַּרְנָסָה בְּשֶׁפַע, וְהַרְבּוּ שָׁלוֹם אַהֲבָה וְאַחֲוָה שֶׁאֵין כְּמוֹתָם לִהְיוֹת כְּלִי לִבְרָכָה, וּכְמוֹ שֶׁאָמְרוּ רַזַ"ל:<p dir="rtl">
"לֹא מָצָא הַקָּדוֹשׁ בָּרוּךְ הוּא כְּלִי הַמַּחֲזִיק בְּרָכָה לְיִשְׂרָאֵל אֶלָּא "הַשָּׁלוֹם", שֶׁנֶּאֱמַר: "ה' יְבָרֵךְ אֶת עַמּוֹ בַּשָּׁלוֹם" אִם חֲפֵצוֹת אַתֶּן בִּבְרָכָה, הַכְּלִי הַגָּדוֹל וְהַמְקַבֵּל בְּיוֹתֵר אֶת הַשֶּׁפַע הוּא "הַשָּׁלוֹם", שֶׁכֵּן דָּרְשׁוּ מֵהַפָּסוּק, אֵימָתַי יְבָרֵךְ ה' אֶת עַמּוֹ? - כַּאֲשֶׁר יֶשְׁנוֹ "שָׁלוֹם". הַשְׁקִיעוּ בְּשָׁלוֹם בְּאַהֲבָה, בְּכָבוֹד, וּבְבִטָּחוֹן בַּה', וְאָז הַסִּכּוּי בָּטוּחַ לְפַרְנָסָה. תָּדוּנוּ אֶת בַּעֲלֵיכֶן לְכַף זְכוּת, לֹא לְהַאֲשִׁימוֹ, חִזְקוּ בֶּאֱמוּנָה וּבִטָּחוֹן בַּה' לְהַאֲמִין וְלִבְטֹחַ בּוֹ, וְסַלְּקוּ מַחְלוֹקוֹת וּמְרִיבוֹת, וּבְזֶה הַסִּכּוּי הַיָּחִיד שֶׁתִּזְכּוּ לְשֶׁפַע רוּחָנִי וְגַשְׁמִי לְעֻמַּת "אֶפֶס סִכּוּי" לְהַשִּׂיג מַשֶּׁהוּ מִמְּרִיבוֹת וּמַחְלוֹקוֹת שֶׁתּוֹצְאוֹתֵיהֶן הֶפְסֵד עֹנִי וּמְרִירוּת.<p dir="rtl">
<b>5. תְּפִלָּה</b><p dir="rtl">
קָרוֹב ה' לְכָל קֹרְאָיו לְכֹל אֲשֶׁר יִקְרָאֻהוּ בֶאֱמֶת <span class="booklinks" onclick="sendBookLink(this)" onmouseover="setBookLinkTitle(this)">(תהילים קמה, יח)</span>. תְּפִלָּה מֵהַלֵּב בֶּאֱמֶת נִשְׁמַעַת וּמִתְקַבֶּלֶת. הָאִשָּׁה תַּפְקִידָהּ לְנַצֵּל אֶת כֹּחָהּ בִּתְפִלָּה לַה' עַל בַּעֲלָהּ וְעַל בְּנֵי בֵּיתָהּ, וְאִם תִּשְׁמֹר עַל הַשָּׁלוֹם שֶׁהִזְכַּרְנוּ קֹדֶם, יְהֵא לִבָּהּ פָּתוּחַ לְהִתְפַּלֵּל עַל בַּעֲלָהּ, וְאִלּוּ יְהֵא לִבָּהּ זוֹעֵם וְכוֹעֵס עַל בַּעֲלָהּ לֹא תּוּכַל לְהִתְפַּלֵּל עָלָיו מִכָּל לִבָּהּ, אַחַר שֶׁמְּלֵאָה עָלָיו בְּהַאֲשָׁמוֹת בְּכַעַס וּמְרִירוּת.<p dir="rtl">
וּבְכֵן מַה יּוֹתֵר חָשׁוּב לָאִשָּׁה מֵאֲשֶׁר שְׁלוֹם בֵּיתָהּ שֶׁהַרְבֵּה תָּלוּי הוּא בַּפַּרְנָסָה, שֶׁכֵּן אָמְרוּ חֲזַ"ל: אֵין מְרִיבָה בְּבֵיתוֹ שֶׁל אָדָם אֶלָּא מֵחֹסֶר "קֶמַח", דְּהַיְנוּ פַּרְנָסָה, לָכֵן, הִתְפַּלְּלִי לַה' עַל בַּעֲלֵךְ מֵעֹמֶק לִבֵּךְ, שֶׁיַּצְלִיחֵהוּ וְיַרְוִיחֵהוּ ה' בְּמַעֲשֵׂה יָדָיו, הִתְפַּלְּלִי לַה' שֶׁיַּשְׁפִּיעַ מֵחַסְדּוֹ פַּרְנָסָה לְבָתֵּיכֶם בְּרֶוַח גָּדוֹל, וּתְפִלָּה מֵהַלֵּב מִתְקַבֶּלֶת, וְחָשׁוּב שֶׁתְּהֵא תְּפִלָּה זוֹ בִּקְבִיעוּת יוֹם יוֹם בִּשְׂפָתֵךְ וּבִלְשׁוֹנֵךְ.<p dir="rtl">
<b>6. שְׁמִירַת הַלָּשׁוֹן</b><p dir="rtl">
נָשִׁים יְקָרוֹת, כָּל הַטּוֹב וְהַשֶּׁפַע הֵן הָרוּחָנִי וְהֵן הַגַּשְׁמִי תָּלוּי בְּפִיו שֶׁל הָאָדָם, וּכְמוֹ שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(משלי יח, כא)</span>: "מָוֶת וְחַיִּים בְּיַד לָשׁוֹן", וְעוֹד נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(תהלים לד, יג - יד)</span>: "מִי הָאִישׁ הֶחָפֵץ חַיִּים אֹהֵב יָמִים לִרְאוֹת טוֹב - נְצֹר לְשׁוֹנְךָ מֵרָע וּשְׂפָתֶיךָ מִדַּבֵּר מִרְמָה".<p dir="rtl">
בַּפֶּה שֶׁל הָאָדָם תָּלוּי כָּל הַטּוֹב אוֹ כָּל הָרָע, הַחַיִּים אוֹ הַמָּוֶת. לָכֵן עֵצָה גְּדוֹלָה וְנִפְלָאָה לְהָבִיא בְּרָכָה אֶל בֵּיתֵךְ, לִלְמֹד הִלְכוֹת וּמוּסָרֵי לָשׁוֹן הָרָע מֵהֶחָפֵץ חַיִּים וּמֵעוֹד סְפָרִים, רַבּוּ הַסִּפּוּרִים וְהָעֻבְדּוֹת מִנָּשִׁים שֶׁהָיוּ זְקוּקוֹת לִישׁוּעָה, וּבְקַבָּלָה זוֹ שֶׁקִּבְּלוּ עַל עַצְמָן לִשְׁמֹר לְשׁוֹנָן שָׁעָה אוֹ שְׁעָתַיִם בְּיוֹם - רָאוּ יְשׁוּעוֹת.<p dir="rtl">
<b>7. אַהֲבַת יִשְׂרָאֵל</b><p dir="rtl">
עֵצָה נוֹסֶפֶת גְּדוֹלָה וְנִפְלָאָה לְפַרְנָסָה טוֹבָה לְהִכָּלֵל בִּכְלָלוּת עַם יִשְׂרָאֵל, וְלֹא לִפְרֹשׁ מֵהַצִּבּוּר וּלְהֵחָשֵׁב כְּיָחִיד, כִּי הַיָּחִיד לֹא מֻבְטָח, וְאִלּוּ כְּלַל יִשְׂרָאֵל מֻבְטָח לְטוֹבָה וְלִבְרָכָה וּלְשֶׁפַע. וְלָכֵן כַּאֲשֶׁר מְסַלֵּק הָאָדָם שִׂנְאָה וְהַקְפָּדָה מִלִּבּוֹ עַל שׁוּם בַּר יִשְׂרָאֵל, וְיָכוֹל זֶה שֶׁיָּעִיד עָלָיו הַבּוֹרֵא שֶׁאֵין לוֹ שׁוּם קְפֵּידָא וְשִׂנְאָה עַל שׁוּם אֶחָד מִיִּשְׂרָאֵל וַאֲפִלּוּ מֵאֵלּוּ שֶׁהֵרֵעוּ לוֹ, פָּגְעוּ בּוֹ - מֻבְטָח הוּא לְשֶׁפַע, שֶׁכֵּן נִכְלַל זֶה בִּכְלַל יִשְׂרָאֵל וְדִינוֹ "כִּכְלָל" וְלֹא "כִּפְרָט", כִּי הַחִבּוּר הוּא רַק כַּאֲשֶׁר יֶשְׁנָהּ אַהֲבָה, הַשִּׂנְאָה יוֹצֶרֶת פֵּרוּד, לָכֵן הָאוֹהֵב נֶחְשָׁב כִּמְחֻבָּר וְהַשּׂוֹנֵא נֶחְשָׁב לְנִפְרָד.<p dir="rtl">
וְהֶעֱלָה הַבּוֹרֵא בְּדַעְתִּי עֵצָה נִפְלָאָה לְמַצָּב הַמָּצוּי מְאֹד, שֶׁגַּם כַּאֲשֶׁר הָאָדָם נוֹהֵג בְּוִתּוּר וּבְאִפּוּק כְּשֶׁפּוֹגְעִים בּוֹ, וּבִשְׁעַת מַעֲשֶׂה אָכֵן שׁוֹתֵק וְנֶעֱלָב וְלֹא עוֹלֵב, אוּלָם לְאַחַר מִכֵּן עוֹלֶה בְּלִבּוֹ מַחְשְׁבוֹת "חֲרָטָה", לָמָּה לֹא הֵשַׁבְתִּי לוֹ לְזֶה שֶׁהֶעֱלִיב.. הֲרֵי יָכֹלְתִּי לָתֵת לוֹ כְּרִשְׁעָתוֹ.. יָכֹלְתִּי לְבַיְּשׁוֹ בְּמִלִּים כָּאֵלּוּ אוֹ כָּאֵלּוּ.. אֵיךְ שָׁתַקְתִּי לוֹ, אֵיךְ הָיִיתִי כָּזֶה עָלוּב וְטִפֵּשׁ.. וְכָךְ מִתְמַקְמֵק הָאָדָם מֵחֲרָטָתוֹ עַל שְׁתִיקָתוֹ.<p dir="rtl">
וּבְכֵן הָעֵצָה לְזֶה, שֶׁיִּתְבּוֹנֵן הָאָדָם, הֲרֵי בִּשְׁתִיקָתִי זוֹ נָהַגְתִּי כְּמֹשֶׁה רַבֵּנוּ עִם קֹרַח דָּתָן וַאֲבִירָם, נָהַגְתִּי כְּמוֹ גְּאוֹנֵי וּגְדוֹלֵי יִשְׂרָאֵל, כְּמוֹ רַבִּי יִשְׂרָאֵל מִסַּלַּנְט גְּאוֹן הַמּוּסָר, וּבְכֵן כְּדַאי לִי לְהִתְחָרֵט לָמָּה לֹא נָהַגְתִּי כְּקֹרַח דָּתָן וַאֲבִירָם..? אַחֲרֵי שֶׁזִּכַּנִי ה' וְשָׁתַקְתִּי הֲלֹא בְּכָךְ הִשְׁתַּיַּכְתִּי לְצַדִּיקֵי עוֹלָם אֵלּוּ שֶׁיָּדְעוּ לִשְׁתֹּק. הֵיאַךְ אֶתְחָרֵט עַל כָּךְ וְאֶחְפֹּץ לְהִשְׁתַּיֵּךְ לְבַעֲלֵי הַמַּחֲלֹקֶת שֶׁנִּזְכְּרוּ לְדִרְאוֹן עוֹלָם..?! וּבְמַחְשָׁבָה זוֹ תַּצְלִיחַ לְסַלֵּק אֶת הַחֲרָטָה הַטִּפְּשִׁית מֵהַשְּׁתִיקָה וְהָעֶלְבּוֹן שֶׁנֶּעֱלַבְתָּ וְלֹא הֶעֱלַבְתָּ.<p dir="rtl">
<h2 dir="rtl" id="510_chaya_beemuna, פרק ה' שבת חלקה המיוחד של האשה בשבת">פֶּרֶק ה' - שַׁבָּת - חֶלְקָהּ הַמְיֻוחָד שֶׁל הָאִשָּׁה בַּשַּׁבָּת</h2><p dir="rtl">
נָשִׁים יְקָרוֹת, שַׁבָּת מְקוֹר הַבְּרָכָה, הַמַּפְתֵּחַ הַמֶּרְכָּזִי לַהַשְׁפָּעָה תָּלוּי בַּשַּׁבָּת, וְיֵשׁ לַנָּשִׁים חֵלֶק נִכְבָּד בִּשְׁמִירַת וּבִכְבוֹד הַשַּׁבָּת יוֹתֵר מֵהַזְּכָרִים, וּכְמוֹ שֶׁאֲבָאֵר לְהַלָּן.<p dir="rtl">
כְּשֶׁהָיוּ בָּאִים לְהִתְבָּרֵךְ אֵצֶל הֶ"חָפֵץ חַיִּים" זצוק"ל, רֵאשִׁית הָיָה שׁוֹאֵל הֶ"חָפֵץ חַיִּים" אֶת הַבָּא לְהִתְבָּרֵךְ:<p dir="rtl">
<h3 dir="rtl" id="510_chaya_beemuna, פרק ה' שבת חלקה המיוחד של האשה בשבת, מה מצבך בשמירת שבת קדש?">מַה מַּצָּבְךָ בִּשְׁמִירַת שַׁבַּת קֹדֶשׁ?</h3><p dir="rtl">
וּכְשֶׁהָיָה זֶה לֹא שׁוֹמֵר שַׁבָּת, אוֹ לֹא שׁוֹמֵר שַׁבָּת כָּרָאוּי, הָיָה הֶ"חָפֵץ חַיִּים" אוֹמֵר לוֹ: מִבְּלִי שַׁבָּת אֵינִי יָכוֹל לְבָרֶכְךָ.. שֶׁכֵּן הַשַּׁבָּת הִיא "מְקוֹר הַבְּרָכָה", כָּךְ קָבַע הַבּוֹרֵא שֶׁמֵּהַשַּׁבָּת מִתְבָּרְכִים כָּל הַשִּׁשָּׁה יָמִים בְּפַרְנָסָה, בְּרִיאוּת, בְּזִוּוּג וּבְכָל הָעִנְיָנִים. וְאִם אֵינְךָ שׁוֹמֵר שַׁבָּת כָּרָאוּי, הֲרֵי שֶׁאֲנִי בָּא לַעֲקֹף אֶת הַשַּׁבָּת וּלְבָרֵךְ גַּם כַּאֲשֶׁר הַמָּקוֹר שֶׁקָּבַע הַבּוֹרֵא לִבְרָכָה וְשֶׁפַע הִנּוֹ סָגוּר וְחָתוּם, הַאֵיךְ אֶעֱשֶׂה כָּזֹאת? לְבָרֵךְ אוֹתְךָ בְּדֶרֶךְ עֲקִיפַת הַמָּקוֹר שֶׁהוּא הַשַּׁבָּת? זֶהוּ הֲרֵי רַמָּאוּת..!<p dir="rtl">
לָכֵן קֹדֶם שְׁמֹר שַׁבָּת, וְאָז בְּדֶרֶךְ "חֻקִּית" - חֹק הַתּוֹרָה - הַמָּקוֹר פָּתוּחַ לְפָנֶיךָ. וּכְשֶׁהִנְּךָ מֻרְשֶׁה "חֻקִּית" לְהִתְבָּרֵךְ, יָכוֹל אֲנִי לְהוֹסִיף בִּרְכָתִי גַּם כֵּן וּלְבָרֶכְךָ..! וּכְמוֹ כֵן כַּאֲשֶׁר הַמִּתְבָּרֵךְ הָיָה אוֹמֵר שֶׁהִנּוֹ שׁוֹמֵר שַׁבָּת, הָיָה הֶחָפֵץ חַיִּים מַצִּיעַ: שֶׁיַּקְדִּים אֶת כְּנִיסַת הַשַּׁבָּת וְיִזָּהֵר יוֹתֵר בִּקְדֻשַּׁת הַשַּׁבָּת שֶׁכֵּן הַכֹּל תָּלוּי בַּשַּׁבָּת.<p dir="rtl">
וּבְכֵן נָשִׁים יְקָרוֹת, יֵשׁ לָנוּ כָּאן מֶסֶר גָּדוֹל עֲבוּרְכֶן כְּדֵי לִזְכּוֹת לְבִרְכַּת הַשַּׁבָּת בְּבָתֵּיכֶן. מִצְוַת הַשַּׁבָּת זוֹ הַמִּצְוָה מֵהַתּוֹרָה שֶׁאִישׁ וְאִשָּׁה שָׁוִים בָּהּ לְלֹא שִׁנּוּי, כָּל אִסּוּרֵי שַׁבָּת מֵהַמְּלָאכוֹת הָאֲסוּרוֹת אֲסוּרִים לָאִישׁ וְלָאִשָּׁה בְּשָׁוֶה. וְכֵן מִצְוַת קִדּוּשׁ וּסְעֻדּוֹת - הָאִישׁ וְהָאִשָּׁה חַיָּבִים בָּהֶם.<p dir="rtl">
הַחֵלֶק הַנִּכְבָּד שֶׁמָּצוּי יוֹתֵר אֵצֶל הַנָּשִׁים בְּמִצְוַת הַשַּׁבָּת הוּא לְהָכִין אֶת הַבַּיִת לְשַׁבָּת, נִקְיוֹן וְצִחְצוּחַ הַבַּיִת, כִּבּוּס הַבְּגָדִים, הַמַּצָּעִים, הַמַּפּוֹת לִכְבוֹד שַׁבָּת, הַבִּשּׁוּלִים הַמְכֻבָּדִים שֶׁמְּפָאֲרִים אֶת הַשֻּׁלְחַן שַׁבָּת וּמַשְׁרִים אֶת כְּבוֹד וְעֹנֶג הַשַּׁבָּת, כָּל אֵלּוּ הֵם בְּדֶרֶךְ כְּלָל חֵלֶק הָאִשָּׁה בַּבַּיִת יָתֵר עַל חֶלְקוֹ שֶׁל הָאִישׁ.<p dir="rtl">
וּכְמוֹ כֵן בִּפְתִיחַת הַשַּׁבָּת הָאִשָּׁה מַדְלִיקָה נֵרוֹת שַׁבָּת, וּמוּבָא בזוה"ק שֶׁבְּזֶה מְסַלֶּקֶת רוּחוֹת רָעוֹת וּמַזִּיקִין מִבֵּיתָהּ וּמְטַהֲרָתוֹ לְשָׁלוֹם וְלִקְדֻשָּׁה.<p dir="rtl">
נָשִׁים יְקָרוֹת! יְדִיעָה חֲשׁוּבָה וּנְחוּצָה אוֹדִיעֲכֶם עַתָּה וּבָהּ תָּלוּי כָּל בִּרְכַּת הַשַּׁבָּת, בָּהּ תְּלוּיָה הַצְלָחַת סְגֻלַּת הַשַּׁבָּת לָתֵת מֵעָצְמָתָהּ מִכֹּחָהּ מִבִּרְכָתָהּ לַבַּיִת לְכָל הַתְּחוּמִים הַנִּצְרָכִים, וְהוּא הַשָּׁלוֹם בְּשַׁבָּת!<p dir="rtl">
בְּשַׁבָּת אוֹמְרִים אָנוּ אִישׁ לַחֲבֵרוֹ וְאִשָּׁה לִרְעוּתָהּ שַׁבָּת שָׁלוֹם. עִקַּר הַכָּבוֹד הַיֹּפִי וְהַפְּאֵר שֶׁל מַלְכַּת הַשַּׁבָּת הַמִּתְאָרַחַת בְּבֵיתֵנוּ - וּכְאָמְרֵנוּ: בּוֹאִי כַּלָּה בּוֹאִי כַּלָּה בּוֹאִי כַּלָּה שַׁבָּת מַלְכְּתָא - הוּא בְּכָךְ שֶׁנְּקַבְּלָה בְּסֵבֶר פָּנִים יָפוֹת, בְּבַיִת שֶׁל שָׁלוֹם אַהֲבָה אַחֲוָה וְרֵעוּת.<p dir="rtl">
נְתָאֵר לְעַצְמֵנוּ מַזְמִינִים אוֹרֵחַ חָשׁוּב לְבֵיתֵנוּ, מְכִינִים עֲבוּרוֹ שֻׁלְחָן מְפֹאָר הַמָּלֵא בְּכָל טוּב, בַּיִת מְצֻחְצָח, כֵּלִים נָאִים, אוּלָם בִּשְׁהוּתוֹ שֶׁל הָאוֹרֵחַ הַנִּכְבָּד בְּבֵיתֵנוּ רוֹאֶה מְרִיבוֹת וּמַחְלוֹקוֹת לְמוּל עֵינָיו..! הֵיאַךְ יַרְגִּישׁ אוֹרֵחַ זֶה בְּבֵיתֵנוּ?!<p dir="rtl">
הֲיֵשׁ פְּגִיעָה וְזִלְזוּל בִּכְבוֹד הָאוֹרֵחַ יוֹתֵר מִמַּצָּב שֶׁכָּזֶה שֶׁבְּנֵי הַבַּיִת כּוֹעֲסִים, עַצְבָּנִים, רָבִים אוֹ שֶׁפְּנֵיהֶם מֻדְאָגִים, עֲצוּבִים מְתוּחִים מוּל עֵינֵי הָאוֹרֵחַ, הֲלֹא יַחְשֹׁב אוֹרֵחַ זֶה שֶׁמָּא בִּגְלָלִי נַעֲשָׂה הַמֶּתַח הַזֶּה, כַּנִּרְאֶה שֶׁאֵינֶנִּי רָצוּי, יִקַּח רַגְלָיו וְיֵצֵא הַחוּצָה..<p dir="rtl">
אִם רְצוֹנֵנוּ לְכַבֵּד אֶת הַשַּׁבָּת כָּרָאוּי, וּלְהִשָּׁפַע מִשִּׁפְעָהּ, מִזִּיוָה, מִסְּגֻלָּתָהּ, מִכֹּחָהּ שֶׁל הַשַּׁבָּת, זֶהוּ רַק אִם נְכַבְּדֶהָ כָּרָאוּי, וְעִקַּר הַכָּבוֹד הוּא כַּאֲשֶׁר נִנְהַג בְּשַׁבָּת בְּנֹעַם, בְּשִׂמְחָה, בְּשַׁלְוָה, לְלֹא דְּאָגָה לְלֹא עֶצֶב לְלֹא כַּעַס וְעַצְבָּנוּת.<p dir="rtl">
וְאַדְרַבָּא, גַּם אוֹרֵחַ שֶׁנִּכְנַס לְבַיִת שֶׁהָאֵרוּחַ הוּא דַּל, אֵין אֹכֶל דֵּי הַצֹּרֶךְ. אֵין כִּבּוּד חִיצוֹנִי כָּרָאוּי, אוּלָם יֵשׁ מְאוֹר פָּנִים, שִׂמְחָה, שִׁירָה וְזִמְרָה, יָחוּשׁ אוֹרֵחַ זֶה רָצוּי וְאָהוּב, שֶׁכֵּן עִקַּר כְּבוֹד הָאוֹרֵחַ זֶה לֹא הַחִיצוֹנִיּוּת אֶלָּא הַפְּנִימִיּוּת, שֶׁמֵּהַלֵּב מְקַבְּלִים אוֹתוֹ בְּאַהֲבָה וְחִבָּה.<p dir="rtl">
כָּל הַחִיצוֹנִיּוּת שֶׁעוֹשִׂים אָנוּ לִכְבוֹד שַׁבָּת, אֹכֶל, נִקָּיוֹן מַלְבּוּשֵׁי שַׁבָּת - זֶהוּ בִּשְׁבִיל לְעוֹרֵר אֶת הַנְּקֻדָּה הַפְּנִימִית שֶׁבָּנוּ לְכַבֵּד אֶת הַשַּׁבָּת בְּכָבוֹד אֲמִתִּי פְּנִימִי.<p dir="rtl">
וּלְמָה הַדָּבָר דּוֹמֶה? חֲתֻנָּה, אָדָם בָּא לַחֲתֻנָּה, מָה עִקַּר כַּוָּנַת הָאָדָם בְּבוֹאוֹ לַחֲתֻנָּה? לֵהָנוֹת מֵהָאֹכֶל, מֵהַמָּנוֹת, מֵהַשֻּׁלְחָנוֹת הַמְפֹאָרוֹת מֵהָאוּלָם הַמְפֹאָר, מֵהַתִּזְמֹרֶת הַמְהַנָּה?! בְּוַדַּאי לֹא, הָעִקָּר בַּחֲתֻנָּה זֶה לְשַׂמֵּחַ אֶת הֶחָתָן וְאֶת הַכַּלָּה, נְתָאֵר לְעַצְמֵנוּ שֶׁנַּעֲרֹךְ אוּלָם לְלֹא אֹכֶל, לְלֹא שֻׁלְחָנוֹת מְפֹאָרִים לְלֹא אוּלָם יָפֶה, לְלֹא תִּזְמֹרֶת, בְּוַדַּאי שֶׁתְּהֵא זֶהוּ חֲתֻנָּה עֲלוּבָה, וְאַף שֶׁאֵין הַתַּכְלִית בַּחֲתֻנָּה הָאֹכֶל וְהַתִּזְמֹרֶת, אוּלָם הֵמָּה חִיצוֹנִיּוּת הַמְעוֹרְרִים אֶת הַפְּנִימִיּוּת לְהִתְלַהֵב בַּשִּׂמְחָה, לָשִׁיר וְלִרְקֹד בְּמֶרֶץ וּבְהִתְלַהֲבוּת, הַחִיצוֹנִיּוּת מְעוֹרֶרֶת אֶת הַפְּנִימִיּוּת.<p dir="rtl">
כֵּן הוּא בְּשַׁבָּת, עִקַּר הַשַּׁבָּת הוּא הַפְּנִימִיּוּת לִשְׂמֹחַ בַּשַּׁבָּת, לְכַבֵּד אֶת הַשַּׁבָּת בְּשִׁירָה וְזִמְרָה, דִּבְרֵי תּוֹרָה, כִּסּוּפִים וַעֲרִיגָה לַה', וְכָל הַכָּבוֹד הַחִיצוֹנִי שֶׁל מַטְעַמִּים בָּשָׂר וְדָגִים זֶהוּ חִיצוֹנִיּוּת שֶׁנּוֹעֲדָה לְעוֹרֵר אֶת הַפְּנִימִיּוּת.<p dir="rtl">
אִם כֵּן כַּמָּה הַחְטָאַת הַמַּטָּרָה יֶשְׁנָהּ כַּאֲשֶׁר מַשְׁקִיעִים בְּחִיצוֹנִיּוּת הַשַּׁבָּת וְלֹא בִּפְנִימִיּוּת הַשַּׁבָּת.<p dir="rtl">
לָכֵן נָשִׁים יְקָרוֹת, שְׁלֹא תְּהֵא יְגִיעַתְכֶן לָרִיק וְלַבֶּהָלָה, מַשְׁקִיעוֹת אַתֶּן בְּחִיצוֹנִיּוּת שַׁבָּת, בַּנִּקָּיוֹן, בַּכְּבִיסָה, וּבְבִשּׁוּלֵי מַטְעַמִּים, רְאוּ שֶׁעִקַּר הַשְׁקָעַתְכֶן תְּהֵא בַּפְּנִימִיּוּת לִשְׁמֹר עַל כְּבוֹד הַשַּׁבָּת בְּרֹגַע, בְּשַׁלְוָה, זְהִירוּת מִמְּרִיבוֹת, וּמִוִּכּוּחִים.<p dir="rtl">
וְגַם אִם אַתֶּן רוֹאוֹת שֶׁהַשַּׁבָּת לֹא הוֹלֶכֶת כִּרְצוֹנְכֶן, מִצַּד הַבַּעַל אֵינוֹ מְשַׁתֵּף פְּעֻלָּה בְּשִׁירָה, בְּדִבְרֵי תּוֹרָה אֵינוֹ מְרוֹמֵם אֶת הַשַּׁבָּת בַּצַּד הָרוּחָנִי שֶׁלָּהּ, אֵינוֹ מַפְעִיל אֶת הַבָּנִים וְהַבָּנוֹת לְשִׁירַת הַשַּׁבָּת לְשִׂמְחָה רוּחָנִית בְּשַׁבָּת, עִם כָּל זֶה שִׁתְקוּ, הַבְלִיגוּ, וְתָחוּשׁוּ בּוּשָׁה מֵהָאוֹרַחַת הַגְּדוֹלָה - הַשַּׁבָּת מִלָּרִיב בְּפָנֶיהָ, וּמִלְּעוֹרֵר זַעַם וְכַעַס בְּפָנֶיהָ.<p dir="rtl">
נַהֲגוּ בְּחָכְמָה לְהָבִיא לְשַׁבָּת כָּבוֹד רוּחָנִי, בְּחָכְמָה וְלֹא בִּמְרִיבָה, אִם הִצְלַחְתֶּן מַה טּוֹב, וְאִם לָאו, מִכָּאן וְעַד לָרִיב וּלְהִתְקוֹטֵט הֲרֵי שֶׁיֶּשְׁנוֹ פַּעַר עָצוּם, שֶׁכֵּן גַּם אִם הַשַּׁבָּת לֹא עָבְרָה בְּרָמָה רוּחָנִית כָּרָאוּי, עֲדַיִן כְּבוֹד הַשַּׁבָּת נִשְׁמָר כָּרָאוּי, אוּלָם אִם תַּגִּיעוּ לִמְרִיבוֹת וּקְטָטוֹת הֲרֵי שֶׁבָּזֶה רְמַסְתֶּן אֶת כְּבוֹד הַשַּׁבָּת.<p dir="rtl">
בִּשְׁתִיקַתְכֶן וּבְאִפּוּקְכֶן בְּיוֹם הַשַּׁבָּת יֶשְׁנָהּ מְסִירוּת נֶפֶשׁ מִצִּדְּכֶן, שֶׁכֵּן פְּעָמִים שֶׁתָּחוּשׁוּ מֻפְסָדוֹת, טְרַחְתֶּן לְשַׁבָּת בְּטֹרַח גָּדוֹל עַד שֶׁהַבַּיִת נִרְאֶה מוּכָן לְשַׁבָּת, עֲמַדְתֶּן עַל רַגְלֵיכֶן שָׁעוֹת עַל שָׁעוֹת לִכְבוֹד שַׁבָּת, וּלְבַסּוֹף נִתְקָלוֹת אַתֶּן בְּחֹסֶר הַעֲרָכָה, פִרְגּוּן, חֹסֶר רוּחָנִיּוּת, הַשַּׁבָּת נִגְמֶרֶת בַּאֲכִילָה, שְׁתִיָּה, שֵׁנָה מְרֻבָּה וְתוּ לֹא, אָכֵן אַכְזָבָה גְּדוֹלָה. אוּלָם כְּפִי צַעַרְכֶן וְאַכְזָבַתְכֶן כֵּן שְׂכַרְכֶן, בְּאִם גַּם בְּמַצָּב שֶׁכָּזֶה תִּתְאַפֵּקְנָה מִלָּרִיב וּלְעוֹרֵר מַחְלוֹקוֹת וְתַעֲבִירוּ אֶת הַשַּׁבָּת לְפָחוֹת בְּשָׁלוֹם, בְּשַׁלְוָה, בְּרֹגַע, לְלֹא מְרִיבוֹת וּקְטָטוֹת, לְלֹא כַּעַס, עֶצֶב וּדְאָגָה, זוֹהִי גְּבוּרָה גְּדוֹלָה, שֶׁבַח וְתִפְאֶרֶת לָכֶן.<p dir="rtl">
וּדְעוּ לָכֶן, שֶׁבִּזְכוּת זֶה לֹא תֵּצֶאנָה מְקֻפָּחוֹת, הַשַּׁבָּת בִּרְאוֹתָהּ אֶת אִפּוּקְכֶן לִכְבוֹדָהּ, תַּרְעִיף עֲלֵיכֶן מִבִּרְכוֹתֶיהָ, מִסְּגֻלּוֹתֶיהָ וּמִשִּׁפְעָהּ הַגָּדוֹל וְהַמְבֹרָךְ, לֹא פָּחוֹת מֵאִלּוּ הָיָה הַבַּיִת רוֹעֵשׁ וְגוֹעֵשׁ מִשִּׁירָה וְזִמְרָה וּמִדִּבְרֵי תּוֹרָה. שֶׁכֵּן בִּרְאוֹת הַשַּׁבָּת אֶת אִפּוּקְכֶן וּכְבִישַׁת צַעַרְכֶן וְכַעַסְכֶן לִכְבוֹדָהּ, יִגְדַּל עֶרְכְּכֶן בְּעֵינֶיהָ לְהַשְׁפִּיעַ עֲלֵיכֶן וְעַל בַּעֲלֵיכֶן מִשֶּׁפַע בִּרְכוֹתֶיהָ.<p dir="rtl">
הָאֱמוּנָה מְחַיֶּבֶת אוֹתָנוּ לֵידַע, שֶׁהַנְהָגַת חַיֵּי הָאָדָם הֵן בְּגַשְׁמִיּוּת וְהֵן בְּרוּחָנִיּוּת הִיא בִּידֵי ה', אֶלָּא שֶׁבְּגַשְׁמִיּוּת צָרִיךְ הָאָדָם לְהִתְחַזֵּק בְּמִדַּת הַבִּטָּחוֹן וּלְהִתְאַמֵּץ בְּמִדָּה זוֹ עַד שֶׁיְּמַעֵט בְּהִשְׁתַּדְּלוּתוֹ יוֹתֵר וְיוֹתֵר, וְאִלּוּ בְּרוּחָנִיּוּת עַל הָאָדָם לְהִשְׁתַּדֵּל תָּמִיד בְּכָל כֹּחוֹ, אוּלָם הַתּוֹצָאוֹת גַּם בְּרוּחָנִיּוּת הִנָּן בִּידֵי ה'.<p dir="rtl">
וְלָכֵן יֵשׁ לָנוּ לְהַאֲמִין וְלֵידַע, יֵשׁ סִבָּה לְהַקָּדוֹשׁ בָּרוּךְ הוּא מַדּוּעַ יֶשְׁנָם בָּתִּים שֶׁהַשַּׁבָּת אֶצְלָם "הֲפוּכָה", הַיְלָדִים לֹא שְׁקֵטִים, הַיְלָדִים סוֹעֲרִים וְגוֹעֲשִׁים, לֹא מְמֻשְׁמָעִים. מְקַלְקְלִים אֶת אֲוִירַת הַשַּׁבָּת, אוֹ שֶׁמִּצַּד הַבַּעַל אֵין "שִׁתּוּף פְּעֻלָּה" לְכַבֵּד אֶת הַשַּׁבָּת כָּרָאוּי.<p dir="rtl">
וְאֵיךְ אָמַר לִי פַּעַם בַּעַל בַּיִת אֶחָד: הַאֲמֵן לִי, הַשַּׁבָּת אֶצְלִי.. נוֹרָא.. מַמְתִּין אֲנִי לַשִּׁגְרָה שֶׁל יְמוֹת הַחֹל.. עַל הָאִשָּׁה לָדַעַת, זֶה בְּהַשְׁגָּחָה, עֲדַיִן לֹא מַגִּיעַ לְבַיִת זֶה אֶת הַתּוֹצָאָה שֶׁל מַתְּנַת הַשַּׁבָּת שֶׁהוּא הָרֹגַע וְהַשַּׁלְוָה, עֲדַיִן חָפֵץ ה' בְּהִתְמוֹדְדוּת לְמַעַן הַשַּׁבָּת בְּבַיִת זֶה! זֶהוּ עֲדַיִן הַמַּהֲלָךְ הַנִּצְרָךְ בְּבַיִת זֶה שֶׁיִּתְמוֹדְדוּ בּוֹ בְּאִפּוּק וּבִכְבִישַׁת כַּעַס וּדְאָגָה לְמַעַן הַשַּׁבָּת, וּכְמוֹ כָּל דָּבָר שֶׁבִּקְדֻשָּׁה שֶׁלֹּא מַשִּׂיגִים אוֹתוֹ בְּנָקֵל רַק לְאַחַר מְסִירוּת נֶפֶשׁ. וּכְשֶׁיִּגָּמֵר מַהֲלָךְ זֶה הַנִּצְרָךְ עֲדַיִן בְּבַיִת זֶה - "סוֹף הַכָּבוֹד לָבוֹא" - יָבוֹאוּ שַׁבָּתוֹת רְגוּעוֹת שְׂמֵחוֹת, וְהוּא בָּדוּק וּמָצוּי.<p dir="rtl">
<h3 dir="rtl" id="510_chaya_beemuna, פרק ה' שבת חלקה המיוחד של האשה בשבת, ימלא פי תהלתך">יִמָּלֵא פִי תְּהִלָּתֶךָ..</h3><p dir="rtl">
סִיּוּם סֵפֶר זֶה "חַיָּה בֶּאֱמוּנָה" נִסְתַּיֵּם בְּעִצּוּמוֹ שֶׁל מִבְצָע "צוּק אֵיתָן" בְּחֹדֶשׁ תַּמּוּז תשע"ד.<p dir="rtl">
גִּלְגּוּלוֹ שֶׁל מִבְצָע זֶה הֵחֵל חֹדֶשׁ קֹדֶם כַּאֲשֶׁר נֶחְטְפוּ שְׁלֹשָׁה מִבַּחוּרֵי יְשִׁיבָה וְנֶהֶרְגוּ בִּידֵי רוֹצְחִים אַכְזָרִים הַשֵּׁם יִנְקֹם דָּמָם.<p dir="rtl">
שְׁמוֹנָה עָשָׂר יוֹם מִשֶּׁנֶּחְטְפוּ וְנִרְצְחוּ וְעַד שֶׁנִּתְגַלְּתָה גּוּפָתָם שֶׁלֹּא הֶעֶלְתָה רִימָה, בְּאוֹתָם יָמִים נֶעֶרְכוּ בְּעַם יִשְׂרָאֵל תְּפִלּוֹת וּזְעָקוֹת לַה', רַק בַּכֹּתֶל הַמַּעֲרָבִי הִתְאַסְּפוּ כַּחֲמִשִּׁים אֶלֶף מִיִּשְׂרָאֵל בִּבְכִיּוֹת וּזְעָקוֹת לַה' עַל אוֹתָם חֲטוּפִים.<p dir="rtl">
אֱמוּנָתֵנוּ חֲזָקָה שֶׁאֵין תְּפִלָּה הוֹלֶכֶת לְאִבּוּד, וְהִנֵּה נִתְגַּלְגֵּל מִכָּךְ הַמִּלְחָמָה הַקָּשָׁה עִם הַ"חֲמָאס" בְּעַזָּה, אַלְפֵי טִילִים וּפְצָצוֹת זָרְקוּ מֵעַל שְׁמֵי אַרְצֵנוּ הַקְּדוֹשָׁה. וּכְמִנְיַן הַטִּילִים כֵּן מִנְיַן הַנִּסִּים שֶׁנַּעֲשׂוּ לָנוּ, בְּכָל טִיל - נֵס..! נֶחְשְׂפוּ מִנְהָרוֹת מְלֵאוֹת פְּצָצוֹת, נֶחְשְׂפוּ תָּכְנִיּוֹת זָדוֹן שֶׁל אוֹתָם רוֹצְחִים וְסֻכְּלוּ טֶרֶם יָצְאוּ לַפֹּעַל. וּבְעֵינֵינוּ רָאִינוּ אֶת הַנֶּאֱמָר <span class="booklinks" onclick="sendBookLink(this)" onmouseover="setBookLinkTitle(this)">(תהילים קכד)</span>: "לוּלֵי ה' שֶׁהָיָה לָנוּ.. אֲזַי חַיִּים בְּלָעוּנוּ, בַּחֲרוֹת אַפָּם בָּנוּ.. אֲזַי הַמַּיִם שְׁטָפוּנוּ.."<p dir="rtl">
וְלָכֵן נְסַיֵּם סִפְרֵנוּ זֶה בְּהוֹדָאָה לַה' עַל נִסָּיו וְעַל נִפְלְאוֹתָיו שֶׁבְּכָל יוֹם עִמָּנוּ, עַל חַסְדּוֹ הַגָּדוֹל עִמָּנוּ שֶׁמְּהַפֵּךְ מִדַּת הַדִּין לְמִדַּת הָרַחֲמִים, וְלִפְעָמִים בִּשְׁבִיל יָחִיד וּמוּבָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(יומא לט)</span>: "יָחִיד שֶׁעָשָׂה תְּשׁוּבָה מוֹחֲלִין לוֹ וּלְכָל הָעוֹלָם כֻּלּוֹ".<p dir="rtl">
יִתָּכֵן שֶׁשָּׁם אֵיזוֹ אִשָּׁה קִבְּלָה עָלֶיהָ צְנִיעוּת..שָׁם אֵיזוֹ אִשָּׁה קִבְּלָה עָלֶיהָ לִשְׁתֹּק וּלְהֵעָלֵב לִכְבוֹד ה' מִתּוֹךְ אֱמוּנָה וְהִתְבַּטְּלוּת לַה'.. שָׁם אֵיזוֹ אִשָּׁה מָסְרָה נֶפֶשׁ לַעֲזֹב מְקוֹם עֲבוֹדָה שֶׁיֵּשׁ בּוֹ קַלּוּת רֹאשׁ, לָשׁוֹן הָרָע וְכַיּוֹצֵא, וּבִזְכוּת זֶה הַקָּדוֹשׁ בָּרוּךְ הוּא מוֹחֵל לְכָל יִשְׂרָאֵל - לְפָחוֹת לְעִנְיָן זֶה לְהַאֲרִיךְ אִתָּם אַפּוֹ וּלְבַטֵּל מֵעֲלֵיהֶם גְּזֵרָה נוֹרָאָה שֶׁנִּגְזְרָה עֲלֵיהֶם.<p dir="rtl">
וַאֲסַיֵּם בְּסִפּוּר שֶׁסִּפְּרוֹ הגר"ח שְׁמוּאֶלֵבִיץ זצוק"ל סִפּוּר מְאַלֵּף הֵיאַךְ בְּוִתּוּר שֶׁל אִשָּׁה שֶׁוִּתְּרָה לְבַעֲלָהּ נִצְּלוּ מִמָּוֶת צִבּוּר שָׁלֵם.<p dir="rtl">
מִסֵּפֶר כְּצֵאת הַשֶּׁמֶשׁ בִּגְבוּרָתוֹ:<p dir="rtl">
הָיָה רַבִּי חַיִּים שְׁמוּאֶלֵבִיץ רֹאשׁ יְשִׁיבַת מִיר מְסַפֵּר בְּשִׂיחוֹתָיו.<p dir="rtl">
בְּמִלְחֶמֶת שֵׁשֶׁת הַיָּמִים אִיָּר תשכ"ז בְּשִׁבְתּוֹ בְּמִקְלַט הַיְשִׁיבָה עֵת הָאֵימָה מְרַחֶפֶת בֶּחָלָל, רַעַם הַפָּגָזִים מַחֲרִישׁ אֶת הָאָזְנַיִם כֻּלָּם מִצְטַנְּפִים בְּתוֹךְ עַצְמָם, פִּרְקֵי תְּהִלִּים מְמַלְּאִים אֶת הָאֲוִיר. לְפֶתַע קָלְטוּ אָזְנָיו שִׂיחַ נְכָאִים שֶׁל אִשָּׁה עֲלוּבָה שֶׁבַּעֲלָהּ זָנַח אוֹתָהּ זֶה כְּעֶשֶׂר שָׁנִים, וְהִיא נוֹתְרָה עֲגוּנָה שְׁבוּרַת לֵב. בְּאוֹתָהּ שָׁעָה קוֹרֵאת אוֹתָהּ עֲלוּבָה בְּמַר לִבָּהּ:<p dir="rtl">
רִבּוֹנוֹ שֶׁל עוֹלָם! אֲנִי סוֹלַחַת וּמְוַתֶּרֶת לְבַעֲלִי עַל כָּל הַצַּעַר, הַבִּזְיוֹנוֹת וְהַכְּאֵב שֶׁהֵסֵב לִי בְּמֶשֶׁךְ כָּל הַשָּׁנִים שֶׁהִשְׁאִיר אוֹתִי לַאֲנָחוֹת. אָנָּא סְלַח נָא אַף אַתָּה רִבּוֹנוֹ שֶׁל עוֹלָם לְכָל הַיּוֹשְׁבִים כָּאן בַּמִּקְלָט עַל כָּל חֲטָאֵיהֶם, כְּשֵׁם שֶׁאֲנִי מוֹחֶלֶת בְּלֵב שָׁלֵם לְבַעֲלִי! סִיֵּם רַבִּי חַיִּים: אִם נוֹתַרְנוּ אָנוּ יוֹשְׁבֵי אוֹתוֹ מִקְלָט בַּחַיִּים, וְזָכִינוּ לְהִנָּצֵל מִפִּגְזֵי הָאוֹיֵב, הֲרֵי זֶה בְּעִקָּר בִּזְכוּתָהּ שֶׁל אוֹתָהּ עֲגוּנָה אֻמְלָלָה, שֶׁהֶעֱבִירָה עַל מִדּוֹתֶיהָ וּוִתְּרָה וּמָחֲלָה לְפִשְׁעֵי בַּעֲלָהּ, הִיא שֶׁעָמְדָה לָנוּ בִּשְׁעוֹת צָרָה וְהִיא שֶׁהִכְרִיעָה אֶת הַכַּף לְחַיִּים! <span class="booklinks" onclick="sendBookLink(this)" onmouseover="setBookLinkTitle(this)">(רח"ש פרוש)</span>.<p dir="rtl">
<h2 dir="rtl" id="510_chaya_beemuna, פרק ו' הנהגות למניעת קירוב דעת וידידות">פרק ו' - הַנְהָגוֹת לִמְנִיעַת קֵירוּב דַּעַת וִידִידוּת</h2><p dir="rtl">
נסיונות האמונה לאשה מתעצמות בעיקר במקומות עבודה, להיות גם שם נאמנה לה', לא להתפשר בכל הקשור לישרות ולצניעות באומץ ובגבורה.<p dir="rtl">
<h3 dir="rtl" id="510_chaya_beemuna, פרק ו' הנהגות למניעת קירוב דעת וידידות, להלן כמה ידיעות נחוצות לאשה במקום עבודה">להלן כמה ידיעות נחוצות לאשה במקום עבודה</h3><p dir="rtl">
א. עוֹבְדִים וְעוֹבְדוֹת לֹא יְשׂוֹחֲחוּ יַחַד עַל נוֹשְׂאִים שֶׁאֵינָם נוֹגְעִים יְשִׁירוֹת לְתַפְקִידָם (בְּעִנְיְנֵי חֲדָשׁוֹת, פּוֹלִיטִיקָה וְכַדּוֹמֶה, וַאֲפִלּוּ לֹא לְנַסּוֹת לְהַחְזִיר אֶחָד מֵהָעוֹבְדִים בִּתְשׁוּבָה). הַדָּבָר אָסוּר גַּם בְּשִׂיחָה שֶׁמִּשְׁתַּתְּפִים בָּהּ כַּמָּה עוֹבְדִים, וְקַל וְחֹמֶר בְּשִׂיחָה בִּיחִידוּת בֵּין עוֹבֵד לְעוֹבֶדֶת.<p dir="rtl">
יֵשׁ לְהִזָּהֵר מִלְּשׂוֹחֵחַ שִׂיחוֹת שֶׁאֵינָם מֵעִנְיְנֵי הָעֲבוֹדָה גַּם בִּפְגִישָׁה אַקְרָאִית בָּרְחוֹב אוֹ בַּטֶּלֶפוֹן. וַאֲפִלּוּ בְּעֵצוֹת בַּדְּבָרִים הַנִּצְרָכִים יֵשׁ לְהִמָּנַע כָּל שֶׁאֵינָם קְשׁוּרִים בְּאֹפֶן יָשִׁיר לְעִנְיְנֵי הָעֲבוֹדָה.<p dir="rtl">
ב. כָּל דִּבּוּר הַנִּצְרָךְ לָעֲבוֹדָה, צָרִיךְ לְהִתְבַּצֵּעַ בְּצוּרָה מְאֻפֶּקֶת, לְלֹא כָּל סַמְמָן שֶׁל קֵרוּב הַדַּעַת וְיַחַס אִישִׁי.<p dir="rtl">
אֵין לְשַׁלֵּב בַּשִּׂיחָה בְּדִיחוֹת, דִּבְרֵי לֵיצָנוּת אוֹ קַלּוּת דַּעַת.<p dir="rtl">
ג. מִחוּץ לִשְׁעוֹת הָעֲבוֹדָה, יֵשׁ לְהִמָּנַע מִלְּנַהֵל שִׂיחוֹת טֶלֶפוֹן בֵּין עוֹבֵד לְעוֹבֶדֶת אֲפִלּוּ בְּעִנְיְנֵי הָעֲבוֹדָה. וּבִמְקוֹם הֶכְרֵחַ, רָאוּי שֶׁהָעוֹבֵד יִמְסֹר אֶת הַהוֹדָעָה לָעוֹבֶדֶת עַל - יְדֵי בַּעֲלָהּ אוֹ אָבִיהָ.<p dir="rtl">
ד. לֹא יִפְנוּ אֶחָד לַשֵּׁנִי בְּשֵׁמוֹת פְּרָטִיִּים אוֹ בְּכִנּוּיִים, אֶלָּא רַק בְּשֵׁם הַמִּשְׁפָּחָה, וְרָצוּי בְּתוֹסֶפֶת 'הָרַב' 'מַר', 'הָרַבָּנִית' אוֹ 'גְּבֶרֶת'.<p dir="rtl">
ה. כִּכְלַל: יֵשׁ תָּמִיד לְהַקְפִּיד שֶׁיִּהְיֶה הַשִּׂיחָה בֵּינֵיהֶם בְּסִגְנוֹן רִשְׁמִי וְלֹא יְדִידוּתִי וְאִישִׁי, מִשּׁוּם שֶׁהִתְיַחֲסוּת אִישִׁית מְבִיאָה לְקֵרוּב הַדַּעַת בֵּינֵיהֶם וַעֲלוּלָה לְהָבִיא לְמִכְשׁוֹלוֹת חֲמוּרִים.<p dir="rtl">
ו. אָסוּר לְאִישׁ לִשְׁאֹל לְאִשָּׁה בִּדְבָרִים הַנּוֹגְעִים לְחַיֶּיהָ הַפְּרָטִיִּים חוּץ מֵהָעֲבוֹדָה, וְכֵן אֲסוּרָה אִשָּׁה שֶׁתִּשְׁאַל כֵּן מֵהָאִישׁ, כְּגוֹן:<p dir="rtl">
הֵיכָן הָיִית בַּשַּׁבָּת שֶׁעָבְרָה? הָאֵם נְסַעְתֶּם לְחֹפֶשׁ לְאֵיזֶה מָקוֹם. אֵיךְ חָלַף הַחֹפֶשׁ?<p dir="rtl">
הַאִם אַתֶּם אוֹכְלִים מַאֲכָל זֶה? אוֹ הֶכְשֵׁר זֶה וְכַדּוֹ', אֵיפֹה בַּעֲלֵךְ לוֹמֵד וְכַדּוֹ'.<p dir="rtl">
וְאֵין צָרִיךְ לוֹמַר שֶׁיֵּשׁ לְהִמָּנַע מִכָּל הִתְעַנְיְנוּת עַל שְׁלוֹם בַּיִת וְיַחֲסֵי מִשְׁפָּחָה וְכַדּוֹמֶה.<p dir="rtl">
 - וְכֵן כֹּל כַּיּוֹצֵא בָּזֶה, הֱיוֹת וְהִתְעַנְיְנוּת שֶׁכָּזוֹ מַרְבָּה חִבָּה וְרֵעוּת.<p dir="rtl">
וְהוּא הַדִּין שֶׁאָסוּר לְאִישׁ לִשְׁאֹל גַּם מֵאִישׁ אַחֵר עָלֶיהָ עַל דְּבָרִים כָּאֵלּוּ, שֶׁמָּא הָאַחֵר יַגִּיד לָאִשָּׁה שֶׁפְּלוֹנִי שָׁאַל עָלֶיהָ וְזֶה יָבִיא לְהִתְקָרְבוּת בֵּינָהּ לְבֵין זֶה שֶׁשָּׁאַל עָלֶיהָ. וְדַי לַמֵּבִין<p dir="rtl">
ז. אָסוּר לְאִישׁ לִפְרֹס בִּשְׁלוֹם אִשָּׁה אֲפִלּוּ עַל יְדֵי בַּעֲלָהּ, וְאֵין שׁוּם נָפְקָא מִינָהּ בְּאֵיזֶה לָשׁוֹן הוּא מְדַבֵּר, כְּגוֹן: "שָׁלוֹם לְרַעְיָתְךָ", "דְּרִישַׁת שָׁלוֹם לְאִשְׁתְּךָ".<p dir="rtl">
ח. וְאֵין צָרִיךְ לוֹמַר שֶׁהָאִשָּׁה אֲסוּרָה לְדַבֵּר אֶל הָאִישׁ בְּאֹפֶן הִשְׁתַּעְשְׁעוּת שֶׁמְּקָרֶבֶת בָּזֶה אֶת דַּעְתּוֹ וְשִׂימַת לִבּוֹ עָלֶיהָ - הֲגַם שֶׁלִּפְעָמִים יֵשׁ בָּזֶה צֹרֶךְ לַעֲבוֹדָתָהּ, כְּגוֹן שֶׁהִיא עוֹמֶדֶת בַּחֲנוּת [בְּתוֹר מוֹכֶרֶת, זַבָּנִית], וְאֶפְשָׁר לָהּ לְהַמְשִׁיךְ לֵב הַקּוֹנִים ע"י שֶׁמְּדַבֶּרֶת בְּלָשׁוֹן רַכָּה וּבִלְשׁוֹן חֲנֻפָּה וְכַדּוֹמֶה, וּבְאֹפֶן זֶה גּוֹרֶמֶת שֶׁהַקּוֹנֶה יִתְפַּתֶּה לִקְנוֹת כֵּיוָן שֶׁיֵּשׁ לוֹ הֲנָאָה מֵאֹפֶן דִּבּוּרָהּ אֵלָיו - וַהֲרֵי זֶה מֵאֲבִיזְרַיְהוּ דְּגִלּוּי עֲרָיוֹת שֶׁיֵּהָרֵג וְאַל יַעֲבֹר. (ובשו"ת אגרות משה אה"ע ח"ד סימן ס' מובא: דאם מדבר האיש עם האשה לשם הנאה אז הרי זה נכלל בהלאו של לא תקרבו לגלות ערוה, דהוא ביהרג ואל יעבור, וכל מה שאסור לאיש אסור לאשה ג"כ).<p dir="rtl">
ט. כַּאֲשֶׁר מְנַהֵל אוֹ מַעֲבִיד רוֹצֶה לְשַׁבֵּחַ עוֹבֶדֶת עַל מְסִירוּתָהּ וְכַדּוֹמֶה, יָכוֹל הוּא לְשַׁבֵּחַ אֶת הָעֲבוֹדָה שֶׁנֶּעֶשְׂתָה כָּרָאוּי, אֲבָל אָסוּר לוֹ לְשַׁבֵּחַ אֶת הָעוֹבֶדֶת בִּתְאָרִים אִישִׁיִּים, וְכֵן מְנַהֶלֶת אוֹ מַעֲבִידָה בְּהִתְיַחֲסוּתָהּ לְפוֹעֵל.<p dir="rtl">
י. מְאֹד צְרִיכִין לְהִזָּהֵר בְּשָׁעָה שֶׁמְּדַבְּרִים אִישׁ וְאִשָּׁה [כַּמּוּבָן בָּאֹפֶן הַמֻּתָּר כְּפִי הַנַּ"ל], שֶׁלֹּא יִכְלְלוּ בְּדִבּוּרָם הוּא וְהִיא בְּיַחַד, כְּגוֹן לוֹמַר "אֲנַחְנוּ" צְרִיכִים לְדַבֵּר עִם פְּלוֹנִי, אוֹ שֶׁ"אֲנַחְנוּ" צְרִיכִים לִקְנוֹת חֵפֶץ פְּלוֹנִי, רַק יֹאמְרוּ בְּלָשׁוֹן סְתָמִי: "צְרִיכִים" לְדַבֵּר, אוֹ "צְרִיכִים לִקְנוֹת", וּלְהַשְׁמִיט הַבִּטּוּי "אֲנַחְנוּ", וְהַחוּשׁ מֵעִיד שֶׁעַל יְדֵי שֶׁכּוֹלְלִים בְּדִבּוּר אֶת עַצְמָם בְּיַחַד גּוֹרֵם הַדָּבָר לְהִתְקָרְבוּת יְתֵרָה וִידִידוּת הַמֵּבִיא לְהִתְגָּרוּת הַיֵּצֶר הָרַע.<p dir="rtl">
יא. שְׁמִירַת הַמֶּרְחָק בֵּין עוֹבְדִים לְעוֹבְדוֹת מְחַיֶּבֶת שֶׁלֹּא לִיצֹר קֶשֶׁר בֵּין מִשְׁפְּחוֹת הָעוֹבְדִים וְהָעוֹבְדוֹת כְּגוֹן: בִּקּוּרִים מִשְׁפַּחְתִּיִּים בֵּינֵיהֶם, טִיּוּלִים מְאֻרְגָּנִים מְשֻׁתָּפִים, נֹפֶשׁ מְשֻׁתָּף בְּבָתֵּי מָלוֹן וְכַדּוֹמֶה.<p dir="rtl">
<h3 dir="rtl" id="510_chaya_beemuna, פרק ו' הנהגות למניעת קירוב דעת וידידות, חובת השמירה על מרחק בעת העבודה">חוֹבַת הַשְּׁמִירָה עַל מֶרְחָק בְּעֵת הָעֲבוֹדָה</h3><p dir="rtl">
א. בְּמִדַּת הָאֶפְשָׁר רָאוּי לְהִמָּנַע מֵהוֹשָׁטַת דְּבָרִים מִיָּד לְיָד, אֶלָּא יֵשׁ לְהַנִּיחָם עַל הַשֻּׁלְחָן וְכַדּוֹמֶה.<p dir="rtl">
ב. אֵין לַעֲשׂוֹת אֶחָד לַשֵּׁנִי שֵׁרוּת כָּל שֶׁהוּא כְּגוֹן: לִקְנוֹת עֲבוּרוֹ מַאֲכָל מֵהַמַּכֹּלֶת אוֹ לְכַבְּדוֹ מִמַּאֲכָל שֶׁהֵבִיאָה מֵהַבַּיִת וְכַדּוֹמֶה, מִלְּבַד כַּאֲשֶׁר יֵשׁ תּוֹרָנוּת מְיֻחֶדֶת לִקְנוֹת עֲבוּר כָּל הָעוֹבְדִים, וְאֵין בַּדָּבָר יַחַס אִישִׁי.<p dir="rtl">
ג. לְכַתְּחִלָּה צָרִיךְ לְהַקְצוֹת חֲדָרִים נִפְרָדִים לָעוֹבְדִים וְלָעוֹבְדוֹת.<p dir="rtl">
אִם אֵין הַדָּבָר מִתְאַפְשֵׁר, צְרִיכִים הֵם לְכָל הַפָּחוֹת לָשֶׁבֶת בִּשְׁנֵי שֻׁלְחָנוֹת נִפְרָדִים כְּשֶׁבֵּינֵיהֶם מֶרְחָק נִכָּר, וּבְשׁוּם אֹפֶן אָסוּר לִשְׁנֵיהֶם לָשֶׁבֶת לְיַד שֻׁלְחָן אֶחָד, וְקַל וָחֹמֶר שֶׁלֹּא יֵשְׁבוּ זֶה מוּל זֶה בֵּין בִּשְׁעוֹת הָעֲבוֹדָה וּבֵין שֶׁלֹּא בִּשְׁעוֹת הָעֲבוֹדָה. וַאֲפִלּוּ אִם עִסּוּקָם בִּדְבָרִים שׁוֹנִים כָּל אֶחָד בַּעֲבוֹדָתוֹ שֶׁלּוֹ.<p dir="rtl">
ד. לֹא יֹאכְלוּ הָעוֹבְדִים וְהָעוֹבְדוֹת בִּמְעֹרָב <span class="booklinks" onclick="sendBookLink(this)" onmouseover="setBookLinkTitle(this)">(חֶדֶר אֶחָד בְּלֹא מְחִיצוֹת)</span>, אֶלָּא יֹאכְלוּ בְּהַפְרָדָה, אוֹ בִּזְמַנִּים שׁוֹנִים.<p dir="rtl">
וְכֵן לֹא תַּגִּישׁ עוֹבֶדֶת אוֹכֵל לָעוֹבְדִים, אוֹ לְהֶפֶךְ, וּבְוַדַּאי שֶׁאָסוּר לַמַּזְכִּירָה לְהַגִּישׁ קָפֶה אוֹ תֵּה וְכַדּוֹמֶה לַמְנַהֵל, אֶלָּא אִם כֵּן הִיא מְמֻנָּה מִטַּעַם הַמִּפְעָל לְהַגִּישׁ לְכָל הָעוֹבְדִים בְּשָׁוֶה, וְגַם אָז תַּקְפִּיד לֹא לְהַגִּישׁ לִפְנֵיהֶם מַמָּשׁ, אֶלָּא בְּמֶרְחַק מָה.<p dir="rtl">
ה. בְּחֶדֶר הַ"תֵּה" וְכַדּוֹמֶה לֹא יִשְׁתּוּ אוֹ יִשְׁהוּ יַחַד בְּאוֹתוֹ זְמַן, וְכֵן יֵשׁ לְיַחֵד מָקוֹם נִפְרָד לִגְבָרִים וּלְנָשִׁים לִתְלִיַּת מְעִילִים וְתִיקִים.<p dir="rtl">
ו. בְּכָל מַצָּב בָּעֲבוֹדָה אוֹ כְּשֶׁצְּרִיכִים לְדַבֵּר בֵּינֵיהֶם, יֵשׁ לִשְׁמֹר עַל מֶרְחָק בֵּינֵיהֶם, שֶׁלֹּא לַעֲבֹד אוֹ לַעֲמֹד קָרוֹב מִדַּי זֶה לָזֶה.<p dir="rtl">
<h3 dir="rtl" id="510_chaya_beemuna, פרק ו' הנהגות למניעת קירוב דעת וידידות, אסיפות בעניני העבודה">אֲסֵיפוֹת בְּעִנְיְנֵי הָעֲבוֹדָה</h3><p dir="rtl">
א. בַּאֲסֵפוֹת עוֹבְדִים אוֹ בְּכָל הִתְכַּנְּסוּת אַחֶרֶת, עַל גְּבָרִים וְנָשִׁים לָשֶׁבֶת בְּנִפְרָד.<p dir="rtl">
ב. אֵין לַעֲרֹךְ לְעוֹבְדִים מְסִבּוֹת, אֵרוּעִים וְטִיּוּלִים, וְאֵין לְהִשְׁתַּתֵּף בָּהֶם, אֶלָּא אִם כֵּן נֶעֱרָכִים לַאֲנָשִׁים לְחוּד וּלְנָשִׁים לְחוּד - בִּזְמַנִּים שׁוֹנִים אוֹ בִּמְקוֹמוֹת שׁוֹנִים.<p dir="rtl">
<h3 dir="rtl" id="510_chaya_beemuna, פרק ו' הנהגות למניעת קירוב דעת וידידות, הדרך לעבודה וממנה">הַדֶּרֶךְ לָעֲבוֹדָה וּמִמֶּנָּה</h3><p dir="rtl">
א. אֵין לַמְנַהֵל אוֹ לְאַחַד הָעוֹבְדִים לְהַסִּיעַ בִּמְכוֹנִיתוֹ עוֹבֶדֶת אוֹ כַּמָּה עוֹבְדוֹת <span class="booklinks" onclick="sendBookLink(this)" onmouseover="setBookLinkTitle(this)">(וְכֵן לְהֶפֶךְ)</span>, לֹא בְּשָׂכָר וְקַל וָחֹמֶר שֶׁלֹּא בְּחִנָּם - לָעֲבוֹדָה, לַבַּיִת וּלְכָל מָקוֹם שֶׁהוּא.<p dir="rtl">
ב. כְּשֶׁיֵּשׁ הַסָּעָה מְאֻרְגֶּנֶת לָעוֹבְדִים, רָצוּי לְכַתְּחִלָּה שֶׁתִּהְיֶה הַסָּעָה נִפְרֶדֶת לִגְבָרִים וּלְנָשִׁים, וְעַל הַנָּשִׁים לְהַקְפִּיד לְמַעֵט בְּדִבּוּר עִם הַנֶּהָג.<p dir="rtl">
ג. כַּאֲשֶׁר אֵין אֶפְשָׁרוּת לְהַסָּעָה נִפְרֶדֶת, יֵשׁ לְהַקְפִּיד שֶׁלֹּא יֵשְׁבוּ אֲנָשִׁים וְנָשִׁים בְּסַפְסָל אֶחָד, וּפָשׁוּט שֶׁלְּכַתְּחִלָּה יֵשְׁבוּ הָאֲנָשִׁים מִלְּפָנִים וְהַנָּשִׁים מֵאָחוֹר, וְלֹא יְשׂוֹחֲחוּ בֵּינֵיהֶם בִּזְמַן הַנְּסִיעָה.<p dir="rtl">
ד. יֵשׁ לְהַקְפִּיד שֶׁאִשָּׁה לֹא תֵּשֵׁב בַּמּוֹשָׁב הַקִּדְמִי בְּסָמוּךְ לַנֶּהָג, אֶלָּא מֵאָחוֹר.<p dir="rtl">
ה. בְּמָקוֹם שֶׁחוֹזְרִים מֵהָעֲבוֹדָה בְּשָׁעָה מְאֻחֶרֶת בַּלַּיְלָה, יֵשׁ לְמַנּוֹת אָדָם מְיֻחָד (חֲרֵדִי) נוֹסָף, שֶׁיֵּשֵׁב לְיַד הַנֶּהָג <span class="booklinks" onclick="sendBookLink(this)" onmouseover="setBookLinkTitle(this)">(שֶׁגַּם הוּא חֲרֵדִי)</span>, וְיִשָּׁאֵר אִתּוֹ עַד רֶדֶת כָּל הַנָּשִׁים - כְּדֵי לִמְנֹעַ אִסּוּר יִחוּד. וְיַקְפִּידוּ שֶׁלֹּא יְשׂוֹחֲחוּ עִם הַנָּשִׁים כְּלָל<p dir="rtl">
וְלַנּוֹהֲגִים <span class="booklinks" onclick="sendBookLink(this)" onmouseover="setBookLinkTitle(this)">(כהרמב"ם והשו"ע)</span> שֶׁלְּהִנָּצֵל מִ'יִּחוּד' דָּרוּשׁ שֶׁיִּהְיוּ שָׁלֹשׁ נָשִׁים וְשָׁלֹשׁ גְּבָרִים, חוֹבָה עֲלֵיהֶם לְסַדֵּר שֶׁיִּסְּעוּ אִתָּם זוּג נָשׂוּי.<p dir="rtl">
<h3 dir="rtl" id="510_chaya_beemuna, פרק ו' הנהגות למניעת קירוב דעת וידידות, הלבוש בעבודה">הַלְּבוּשׁ בָּעֲבוֹדָה</h3><p dir="rtl">
א. אָסוּר לְנָשִׁים לְהַגִּיעַ לָעֲבוֹדָה בִּבְגָדִים מְהֻדָּרִים, אֶלָּא בִּבְגָדִים רְגִילִים, צְנוּעִים וּפְשׁוּטִים, הָעוֹנִים עַל כָּל דְּרִישׁוֹת הַהֲלָכָה. כְּמוֹ כֵן עֲלֵיהֶן לְמַעֵט בְּתַכְשִׁיטִים וּבֹשֶׂם <span class="booklinks" onclick="sendBookLink(this)" onmouseover="setBookLinkTitle(this)">(שֶׁלֹּא יִהְיֶה מֻרְגָּשׁ)</span>, וּמִכָּל דָּבָר הַמּוֹשֵׁךְ תְּשׂוּמַת לֵב.<p dir="rtl">
ב. מִפַּעַם לְפַעַם עַל הָאִשָּׁה לִבְדֹּק אִם חָל שִׁנּוּי בְּהִתְנַהֲגוּתָהּ וּבִלְבוּשָׁהּ.<p dir="rtl">
"כִּי כָּךְ דַּרְכּוֹ שֶׁל הַיֵּצֶר, הַיּוֹם אוֹמֵר לוֹ כָּךְ וּמָחָר אוֹמֵר לוֹ כָּךְ, עַד שֶׁאוֹמֵר לוֹ לֵךְ.."<p dir="rtl">
אִם הָאֲוִירָה בַּמָּקוֹם גּוֹרֶמֶת לָהּ לְהַחְלִיף אֶת הַבְּגָדִים, לִבְגָדִים מְהֻדָּרִים יוֹתֵר אוֹ צְנוּעִים פָּחוֹת, אוֹת הוּא כִּי מְקוֹם עֲבוֹדָה זֶה פָּסוּל, וְיֵשׁ לְעָזְבוֹ.<p dir="rtl">
