
<h2 dir="rtl" id="612_yitgaber_kaari, הסכמות">הסכמות</h2><p dir="rtl">
הספר זכה למכתבי ברכה ושבחים \ הסכמות מהרבנים החשובים: <p dir="rtl">
הגר"ח קנייבסקי שליט"א<p dir="rtl">
הרב חיים פנחס שיינברג שליט"א<p dir="rtl">
הרב דב יפה שליט"א<p dir="rtl">
הרב משה מרדכי חדש שליט"א<p dir="rtl">
הרב אשר זעליג וייס שליט"א<p dir="rtl">
הרב יצחק אזרחי שליט"א<p dir="rtl">
הרב יעקב דוד הלברשטאם שליט"א<p dir="rtl">
מכתבי הברכה \ ההסכמות לא הובאו מסיבות טכניות<p dir="rtl">
<h2 dir="rtl" id="612_yitgaber_kaari, דברים אחדים למהדורה השלישית">דברים אחדים למהדורה השלישית</h2><p dir="rtl">
אודה ה' בכל לבב, בשער בת רבים אהללנו, על רוב חסדו עלי ועל מתנת חינם שחנני, שספר זה התקבל בחיבה רבה על גדולי ישראל, רבנן ותלמידיהון וכל עמך בית ישראל.<p dir="rtl">
דבר המורה על נחיצותו הרבה של הליקוט בענין חשוב זה.<p dir="rtl">
ובאשר שתי המהדורות הראשונות ספו תמו, אמרתי להעלותו שוב בס"ד על מזבח הדפוס,עם תיקונים, השלמות והוספות שהתחדשו בבית המדרש בעקבות המשך עיסוקי בספר ובנושאיו, ובעקבות תגובות, הערות והארות שקיבלתי מאנשים שונים שהספר הגיע לידיהם. ואביע בזה גם רגשי תודתי לכל מי שהעיר והאיר בעניני הספר והעמידני על האמת.<p dir="rtl">
הנני להודות למשגיח הגה"צ ר' יעקב יצחק אליעזר מייזליש שליט"א על הרשות להעתיק מספרו הנפלא "שיחות בעבודת ה'".<p dir="rtl">
דבר נוסף שנתחדש במהדורה זו הוא ניקוד הספר. ויהא רעוא מן קדם מרא שמיא שיהיה הכל לתועלת ולתכלית הרצויה.<p dir="rtl">
יהר"מ ה' או"א שיבנה ביהמ"ק במהרה בימינו ותן חלקנו בתורתך ושם נעבדך ביראה כימי עולם וכשנים קדמוניות.<p dir="rtl">
<BR><b>"הפעם אודה את ה' " </b> <span class="booklinks" onclick="sendBookLink(this)" onmouseover="setBookLinkTitle(this)">(בראשית ל, לה)</span><p dir="rtl">
עם יציאתה לאור עולם של <B>המהדורה הרביעית</B> <span class="booklinks" onclick="sendBookLink(this)" onmouseover="setBookLinkTitle(this)">(הוצאה שמינית)</span> של הספר – אודה לבורא ית' על כל חסדיו אשר הפליא עמי, ברוך שהחיינו וקיימנו והגיענו לזמן הזה.<p dir="rtl">
למהדורה זו צורף גם קונטרס "קיצור ספר חוסן יהושע" <span class="booklinks" onclick="sendBookLink(this)" onmouseover="setBookLinkTitle(this)">(מאמר א)</span> – עצות נפלאות למעשה לשקידת התורה, שזיכני בורא עולם להוציא לאור עולם, וכבר נדפס כמה פעמים במהדורת כיס, ועתה קנה מקומו בסוף ספר זה.<p dir="rtl">
ואקווה שבזה ששני חיבורים אלה, האחד בעניין התפילה, והאחר בעניין לימוד התורה, נמצאים באכסניה אחת, יהיה הספר ל'בית גדול' – בית שמגדלין בו תורה ותפילה [ראה מגילה כז,א]. שבט ת'הא ש'נת ע'בודת ה'לב לפ"ק ת'הא ש'נת ע'מל ה'תורה לפ"ק<p dir="rtl">
<h2 dir="rtl" id="612_yitgaber_kaari, פרק א החיוב להתגבר כארי בעשית המצוות ומדוע הוא שיך במיחד בהשכמת הבקר">פֶּרֶק א - הַחִיּוּב לְהִתְגַּבֵּר כַּאֲרִי בַּעֲשִׂיַּת הַמִּצְווֹת וּמַדּוּעַ הוּא שַׁיָּךְ בִּמְיֻחָד בְּהַשְׁכָּמַת הַבֹּקֶר</h2><p dir="rtl">
<big><b>א.</b></big> יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר (שֻׁלְחָן עָרוּךְ אֹרַח חַיִּים סִימָן א ס"א). הִנֵּה הַמָּקוֹר לְדִבְרֵי הַשֻּׁלְחָן עָרוּךְ הוּא מִדִּבְרֵי הַטּוּר שָׁם, שֶׁמֵּבִיא אֶת הַמִּשְׁנָה בְּאָבוֹת <span class="booklinks" onclick="sendBookLink(this)" onmouseover="setBookLinkTitle(this)">(פ"ה מ"כ)</span> יְהוּדָה בֶּן תֵּימָא אוֹמֵר הֱוֵי עַז כַּנָּמֵר וְקַל כַּנֶּשֶׁר רָץ כַּצְּבִי וְגִבּוֹר כָּאֲרִי לַעֲשׂוֹת רְצוֹן אָבִיךָ שֶׁבַּשָּׁמַיִם. וְכוֹתֵב בַּהֶמְשֵׁךְ: לָכֵן צָרִיךְ הָאָדָם לְהִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ. וְאַף אִם יַשִּׁיאֶנּוּ יִצְרוֹ בַּחֹרֶף לֵאמֹר אֵיךְ תַּעֲמֹד בַּבֹּקֶר וְהַקֹּר גָּדוֹל, אוֹ יַשִּׁיאֶנּוּ בַּקַּיִץ לֵאמֹר אֵיךְ תַּעֲמֹד מִמִּטָּתְךָ וַעֲדַיִן לֹא שָׂבַעְתָּ מִשְּׁנָתְךָ, הִתְגַּבֵּר עָלָיו לָקוּם, שֶׁתְּהֵא אַתָּה מְעוֹרֵר הַשַּׁחַר וְלֹא יְהֵא הוּא מְעִירְךָ וְכוּ'. וּבַפְּרִישָׁה כָּתַב עַל זֶה: שֶׁלְּפִי שֶׁקֹּדֶם עֲלוֹת הַשַּׁחַר הוּא צָרִיךְ שֶׁיַּעֲמֹד וְיָכִין עַצְמוֹ לַעֲבוֹדַת בּוֹרְאוֹ, וְאָז יִצְרוֹ מִתְגַּבֵּר עָלָיו לִישַׁן יוֹתֵר מִבְּכָל הַלַּיְלָה כְּדֵי לְבַטְּלוֹ מֵעֲבוֹדַת יוֹצְרוֹ.<p dir="rtl">
 מַשְׁמָע מִדִּבְרֵי הַפְּרִישָׁה שֶׁעִקַּר הִתְגַּבְּרוּת הַיֵּצֶר לְהַעֲמִיק וּלְהַמְתִּיק אֶת שְׁנָתוֹ וּלְהַנְעִים אֶת שְׁכִיבָתוֹ הִיא בְּשָׁעָה שֶׁקּוֹבֵעַ לְעַצְמוֹ לָקוּם, וּכְנֶגֶד הִתְגַּבְּרוּת זוֹ שֶׁל הַיֵּצֶר צָרִיךְ שֶׁיִּתְגַּבֵּר כַּאֲרִי לַעֲבוֹדַת בּוֹרְאוֹ.<p dir="rtl">
הִתְגַּבְּרוּת זוֹ שֶׁל הַיֵּצֶר דַּוְקָא בַּזְּמַן שֶׁצָּרִיךְ לָקוּם, הִיא תּוֹסֶפֶת עַל תַּאֲוַת הַשֵּׁנָה הַחֲזָקָה שֶׁיֵּשׁ לָאָדָם גַּם בְּלָאו הֲכִי. וּכְמוֹ שֶׁכָּתוּב בְּדִבְרֵי הַמַּהֲרַ"ל בְּעִנְיַן תְּפִלַּת שַׁחֲרִית <span class="booklinks" onclick="sendBookLink(this)" onmouseover="setBookLinkTitle(this)">(נְתִיבוֹת עוֹלָם, נְתִיב הָעֲבוֹדָה פֶּרֶק ג)</span> וְזֶה לְשׁוֹנוֹ: וְכַאֲשֶׁר הָאָדָם יָשֵׁן שֵׁנָה שֶׁל שַׁחֲרִית, וְחָפֵץ וְתָאֵב הָאָדָם לִהְיוֹת נִמְשָׁךְ אַחַר הַשֵּׁנָה שֶׁהוּא גּוּפָנִי בְּיוֹתֵר, כִּי אֵין לְךָ שֶׁהוּא גּוּפָנִי כְּמוֹ הַיָּשֵׁן, שֶׁלֹּא נִשְׁאָר רַק הַגּוּף וְאֵין הַנֶּפֶשׁ פּוֹעֵל כְּלָל, וּבֵאַרְנוּ זֶה אֵצֶל שֵׁנָה שֶׁל שַׁחֲרִית עַיֵּן שָׁם. וְצָרִיךְ לְהִתְגַּבֵּר הָאָדָם וְלַעֲמֹד מִשְּׁנָתוֹ וּלְהִתְפַּלֵּל, וּבָזֶה מְשַׁעְבֵּד הָאָדָם גּוּפוֹ אֶל הַשֵּׁם יִתְבָּרַךְ כַּאֲשֶׁר גּוֹבֵר עַל גּוּפו.ֹ  עכ"ל.<p dir="rtl">
<small>(הערה:<N>*15 ועפ"י זה נראה להסביר בס"ד מה שכתוב בתורה בק"ש: ואהבת את ה' אלוקיך וגו' ובכל נפשך. ומפרש רש"י: אפילו הוא נוטל את נפשך".  דהיינו אפילו בזמן שנוטל את נפשך, בשינה, שלא נשאר רק הגוף ואין הנפש, פועלת כלל <span class="booklinks" onclick="sendBookLink(this)" onmouseover="setBookLinkTitle(this)">(וכדברי המהר"ל)</span>, גם אז "ואהבת" ע"י שתקום בהתגברות ובמסירות נפש. ומצאתי כן ת"ל בדברי האדמו"ר מפרמישלאן זצ"ל המובאים בספר "שיחות בעבודת ה'".)</small><p dir="rtl">
<big><b>ב.</b></big> בְּסֵפֶר חֶסֶד לַאֲלָפִים <span class="booklinks" onclick="sendBookLink(this)" onmouseover="setBookLinkTitle(this)">(לְבַעַל הַמְחַבֵּר סֵפֶר פֶּלֶא יוֹעֵץ)</span> [אֹרַח חַיִּים סִימָן א] כָּתַב עַל דִּבְרֵי הַשֻּׁלְחָן עָרוּךְ וְזֶה לְשׁוֹנוֹ: יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר; בְּזֶה תָּלוּי כָּל הַיַּהֲדוּת, שֶׁיִּתְגַּבֵּר כַּאֲרִי לְקַיֵּם כָּל דָּבָר טוֹב וְלִמְשֹׁךְ יָדוֹ מֵעֲשׂוֹת כָּל רַע. וְצָרִיךְ גְּבוּרָה לִשְׁבֹּר תַּאֲוָתוֹ וּלְהִלָּחֵם עִם יִצְרוֹ הָעוֹמֵד עַל יְמִינוֹ לְשִׂטְנוֹ. וְאִם בְּכָל הַשָּׁעוֹת אָמְרוּ "בְּעִדָּנָא דְּיֵצֶר הָרָע לֵית דְּמִדְּכַר לְיֵצֶר הַטּוֹב", עַל אַחַת כַּמָּה וְכַמָּה בְּעֵת קוּמוֹ מִשְּׁנָתוֹ, שֶׁהוּא מְטֻמְטָם בְּשֵׁנָה וְלֹא זָכַר הָאִישׁ הַמִּסְכֵּן מַה חוֹבָתוֹ וְיַעֲשֶׂנָּה, וְיֵצֶר סָמוּךְ מְסִיתוֹ הֶסֵּת כָּפוּל, וּמַפִּיל עָלָיו עַצְלוּת וְכֹבֶד רַב, בַּחֹרֶף מִפְּנֵי הַצִּנָּה, וּבַקַּיִץ מִפְּנֵי שֶׁלֹּא שָׂבַע בְּשֵׁנָה, אוֹ מִפְּנֵי שֶׁאֵין לוֹ נֵר מוּכָן. אוֹ אוֹמֵר לוֹ שְׁכַב עוֹד מְעַט עַתָּה תָּקוּם כִּי עוֹד חָזוֹן, עַד שֶׁחוֹטַפְתּוֹ שֵׁנָה וְנִמְצָא יָשֵׁן כָּל הַלַּיְלָה, אוֹ גַּם מְאַבֵּד תְּפִלָּה בְּצִבּוּר. וּמֵאַחַר שֶׁבִּתְחִלַּת הַיּוֹם תְּקָפוֹ יִצְרוֹ, אַךְ בּוֹ יָשׁוּב יַהֲפֹךְ יָדוֹ כָּל הַיּוֹם, מֵרָעָה אֶל רָעָה יֵצֵא וְיִתְגַּבֵּר עָלָיו יִצְרוֹ וְיַעֲשֶׂה בּוֹ אֶת אֲשֶׁר זָמַם, כִּי עֲבֵרָה גּוֹרֶרֶת עֲבֵרָה. וְאָמְרֵי אֱינָשֵׁי: מִן הַשַּׁחַר נִרְאֶה טוּב הַיּוֹם. הִנֵּה כִּי כֵן, הָאִישׁ הֶחָפֵץ חַיִּים, בְּתַחְבּוּלוֹת יַעֲשֶׂה מִלְחָמָה, וִיקַבֵּל עָלָיו בְּכָל תֹּקֶף שֶׁתֵּכֶף שֶׁיֵּעוֹר מִשְּׁנָתוֹ יָקוּם בִּזְרִיזוּת לַעֲבוֹדַת בּוֹרְאוֹ וְאִם יַעֲבֹר יִקְנֹס עַצְמוֹ בְּאֵיזֶה עִנּוּי וְסִגּוּף בְּאוֹתוֹ יוֹם, אוֹ לִתֵּן אֵיזֶה פְּרוּטוֹת לִצְדָקָה. עַל כְּגוֹן זֶה אָמְרוּ, קַדְּמֵיהּ לְרַשִּׁיעָא עַד לָא יְקַדְּמִינָךְ. זֹאת תּוֹרַת הָאָדָם הָרוֹצֶה לְנַצֵּחַ יִצְרוֹ וְלַעֲבֹד אֶת יוֹצְרוֹ. עכ"ל.<p dir="rtl">
<big><b>ג.</b></big> וּכְעֵין זֶה כָּתוּב בַּהַקְדָּמָה לְסֵפֶר הַמַּקְנֶה עַל מַסֶּכֶת קִדּוּשִׁין לַגָּאוֹן בַּעַל הַהַפְלָאָה <span class="booklinks" onclick="sendBookLink(this)" onmouseover="setBookLinkTitle(this)">(פִּתְחָא זְעִירָא אוֹת לח)</span>: "אָמַר ר"ש בֵּן לָקִישׁ לְעוֹלָם יַרְגִּיז אָדָם יֵצֶר טוֹב עַל יֵצֶר הָרַע וְכוּ' וְאִם לָאו יַעֲסֹק בַּתּוֹרָה וְכוּ' וְאִם לָאו יִקְרָא קְרִיאַת שְׁמַע וְכוּ' וְאִם לָאו יִזְכֹּר לוֹ יוֹם הַמִּיתָה <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ה.)</span>. וּכְמוֹ שֶׁאָמְרוּ יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת הַבּוֹרֵא. וְהוּא שְׁמִירָה לְכָל הַיּוֹם לִהְיוֹת לוֹ לְעֵזֶר לְהִתְגַּבֵּר וּלְנַצֵּחַ אֶת יִצְרוֹ. וְאִם יְסִיתֵהוּ יִצְרוֹ לְהִתְגָּרוֹת בְּשֵׁנָה שֶׁל שַׁחֲרִית, יֹאמַר בָּזֶה, הַתַּקָּנָה שֶׁיִּזְכֹּר לוֹ יוֹם הַמִּיתָה, כְּמוֹ שֶׁאָמְרוּ בְּעֵירוּבִין (סה.) "אָמְרָה לֵיהּ בְּרַתֵּיהּ דְּרַב חִסְדָּא לְרַב חִסְדָּא: לָא בָּעֵי מַר מֵינַם פֻּרְתָּא, אָמַר לָהּ: הַשְׁתָּא אָתוּ יוֹמֵי דַּאֲרִיכֵי וּקְטִינֵי וְנֵינוּם טוּבָא". פֵּרֵשׁ רַשִׁ"י: יוֹמֵי דַּאֲרִיכֵי, יָמִים שֶׁהוּא בַּקֶּבֶר, וְכוּ'. וּבְזִכְרוֹן הַדְּבָרִים הָאֵלֶּה יִתְעוֹרֵר מִשְּׁנָתוֹ וְיִקְרָא קְרִיאַת שְׁמַע בְּעוֹנָתוֹ, וְזֶהוּ תַּקָּנָתוֹ". ועי"ש עוֹד.<p dir="rtl">
<big><b>ד.</b></big> וּבְסֵפֶר דִּבְרֵי אֱמֶת (מִתַּלְמִיד הגרי"ס, נִדְפַּס בְּסוֹף סֵפֶר לְשִׁכְנוֹ תִּדְרְשׁוּ) כָּתַב בְּעִנְיָן זֶה: עוֹד כָּתְבוּ חַכְמֵי הַמּוּסָר, כִּי כָּל אִישׁ הָרוֹצֶה לְזַכּוֹת אֶת עַצְמוֹ בְּתוֹרָה וּמַעֲשִׂים טוֹבִים, יְקַיֵּם תָּמִיד הַדִּין הָרִאשׁוֹן שֶׁל הַסֵּפֶר הַקָּדוֹשׁ שֻׁלְחָן עָרוּךְ: יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ. וְכָתוּב בַּסְּפָרִים כִּי מְאֹד צָרִיךְ לִהְיוֹת הָאָדָם זָהִיר בּוֹ, כִּי אִם חַס וְשָׁלוֹם בַּדִּין הָרִאשׁוֹן יִשְׁלֹט עָלָיו יִצְרוֹ שֶׁלֹּא לְקַיְּמוֹ, עוֹד יָשׁוּב וְיִרְאֶה מַה יַּעֲשֶׂה בְּאַחֲרִיתוֹ. עַל כֵּן יַרְגִּיז אָדָם יֵצֶר טוֹב עַל יֵצֶר הָרַע, וְיָשִׂים אֶל לִבּוֹ גַּם מַה שֶּׁכָּתַב הָרַמָּ"א שָׁם בהג"ה רִאשׁוֹנָה; שִׁוִּיתִי ד' לְנֶגְדִּי תָּמִיד, כִּי מְלֹא כָּל הָאָרֶץ כְּבוֹדוֹ, וְכִבְיָכוֹל הוּא יִתְבָּרַךְ רוֹאֶה בְּעַצְלוּתוֹ וְהִמָּשְׁכוֹ אַחַר הַשֵּׁנָה בְּעֵת קִימָה לִקְרִיאַת שְׁמַע וְלִתְפִלָּה, וְיֵבוֹשׁ וְיִכָּלֵם, וְאָז יְדַלֵּג כְּאַיָּל לַעֲבוֹדַת ה' יִתְבָּרַךְ. וְכָתְבוּ כִּי נָכוֹן שֶׁלֹּא יְדַבֵּר הָאָדָם בְּעִנְיָנָיו בְּעֵת אֲשֶׁר יָקוּם, רַק יִהְיֶה דִּבּוּרוֹ הָרִאשׁוֹן קֹדֶשׁ לְבָרֵךְ אֶת קוֹנוֹ. וְכָל שֶׁכֵּן שֶׁהוּא גֶּדֶר שֶׁלֹּא יִמְשֹׁךְ בִּדְבָרִים עִם בְּנֵי בֵּיתוֹ וּמְשָׁרְתָיו קֹדֶם שֶׁיְּבָרֵךְ וְיִתְפַּלֵּל.<p dir="rtl">
<big><b>ה.</b></big> עוֹד דְּבָרִים נִפְלָאִים הַשַּׁיָּכִים לְזֶה מָצָאנוּ בְּסֵפֶר "מִשֶּׁל הָאָבוֹת" עַל דִּבְרֵי הַמִּשְׁנָה <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת ג י)</span> "שֵׁנָה שֶׁל שַׁחֲרִית.. מוֹצִיאִין אֶת הָאָדָם מִן הָעוֹלָם": בְּהַקְדָּמַת הַסֵּפֶר "אֶגְלֵי טַל" מֵבִיא הָאַדְמוֹ"ר רַבִּי אַבְרָהָם בּוּרֶנְשְׁטֵיין זצ"ל מִסּוֹכְטְשׁוֹב בְּשֵׁם הָאֲרִיזַ"ל, שֶׁקְּרִיאַת-שְׁמַע שֶׁל שַׁחֲרִית רִשּׁוּמָהּ נִכָּר כָּל הַיּוֹם, וְלָכֵן אֵין צָרִיךְ לוֹמַר קְרִיאַת שְׁמַע בִּתְפִלַּת הַמִּנְחָה. בְּעִקְבוֹת דְּבָרִים אֵלּוּ מוֹסִיף הַגָּאוֹן רַבִּי נָתָן גֶּשְׁטֶטְנֶר שְׁלִיטָ"א <span class="booklinks" onclick="sendBookLink(this)" onmouseover="setBookLinkTitle(this)">("לְהוֹרוֹת נָתַן" אָבוֹת)</span> כְּשֵׁם שֶׁקְּרִיאַת-שְׁמַע שֶׁל שַׁחֲרִית מוֹשֶׁכֶת אַחֲרֶיהָ קְדֻשָּׁה לְכָל הַיּוֹם, כְּמוֹ-כֵן לְהֵפֶךְ: אָדָם הַיָּשֵׁן בְּשַׁחֲרִית, שְׁנָתוֹ מוֹשַׁכְתּוֹ שֶׁיִּשְׁתֶּה בַּצָּהֳרַיִם, וּשְׁתִיַּת יַיִן בַּצָּהֳרַיִם גּוֹרֶרֶת אַחֲרֶיהָ שִׂיחַת יְלָדִים, וְזוֹ גּוֹרֶרֶת אַחֲרֶיהָ "יְשִׁיבַת בָּתֵּי כְּנֵסִיּוֹת שֶׁל עַמֵּי-הָאָרֶץ". נִמְצָא אֵיפֹא, שֶׁכָּל הַפְּרָטִים הַמְּנוּיִים בַּמִּשְׁנָה תְּלוּיִים וּקְשׁוּרִים זֶה בָּזֶה, וְזֹאת מִשּׁוּם שֶׁעֲבֵרָה גּוֹרֶרֶת עֲבֵרָה, וְלוּלֵא הַ"שֵׁנָה שֶׁל שַׁחֲרִית" לֹא הָיָה הָאָדָם מַגִּיעַ אֶל כָּל הָאֲחֵרִים.<p dir="rtl">
 מִכָּאן מִתְבַּקֶּשֶׁת מַסְקָנָה פְּשׁוּטָה וּבְרוּרָה: אָדָם שֶׁמְּעוֹרֵר אֶת הַשַּׁחַר וְלוֹמֵד תּוֹרָה וּמִתְפַּלֵּל, הֲרֵי רִשּׁוּמוֹ נִכָּר כָּל הַיּוֹם לְטוֹבָה, מֵאַחַר שֶׁמִּצְוָה גּוֹרֶרֶת מִצְוָה. ע"כ.<p dir="rtl">
<big><b>ו.</b></big> וְהָרַב הַקָּדוֹשׁ מֵרוּזִ'ין זי"ע בֵּאֵר הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים סג, ב)</span> אֱלֹקִים אֵ-לִי אַתָּה אֲשַׁחֲרֶךָּ, צָמְאָה לְךָ נַפְשִׁי וְגוֹ'. שֶׁ"אֲשַׁחֲרֶךָּ" הוּא מִלְּשׁוֹן "שַׁחַר", וְהַיְנוּ "אֱלֹקִים, אֵ-לִי אַתָּה אֲשַׁחֲרֶךָּ" כְּשֶׁאֲנִי מְקַבֵּל עָלַי אֱלוֹקוּתְךָ בַּבֹּקֶר וּמְשַׁעְבֵּד אֶת עַצְמִי בַּמַּחְשָׁבָה הָרִאשׁוֹנָה לַעֲבֹד עֲבוֹדָתְךָ יִתְבָּרַךְ, אָז בְּלִי סָפֵק שֶׁ"צָמְאָה לְךָ נַפְשִׁי" – כָּל הַיּוֹם,  "כָּמַהּ לְךָ בְשָׂרִי" – בְּכָל מַצָּב שֶׁיִּהְיֶה, אֲפִלּוּ "בְּאֶרֶץ צִיָּה וְעָיֵף בְּלִי מָיִם" כָּל נִסָּיוֹן שֶׁיִּהְיֶה לֹא יְבַטֵּל אוֹתִי מִדְּבֵקוּת בַּה' יִתְבָּרַךְ <span class="booklinks" onclick="sendBookLink(this)" onmouseover="setBookLinkTitle(this)">(שִׂיחוֹת בַּעֲבוֹדַת ה', ש"ב יִתְגַּבֵּר כַּאֲרִי)</span><p dir="rtl">
וְצַדִּיקֵי הַדּוֹרוֹת זי"ע גִּלּוּ לָנוּ נִפְלָאוֹת עַל כֹּחַ זֶה שֶׁל רֵאשִׁית, אֵיךְ שֶׁבְּכָל מִצְוָה וּמִצְוָה וּבְכָל עֲבוֹדָה פְּרָטִית שֶׁל כָּל יְהוּדִי, אִם יִתְחַזֵּק וְיִתְאַמֵּץ בְּרֵאשִׁית וְהַתְחָלַת הַמִּצְוָה, הַתְחָלַת סֵדֶר הַלִּמּוּד וְסֵדֶר הַתְּפִלָּה, וַאֲכִילָה, וְכַדּוֹמֶה בִּשְׁאַר עֲבוֹדוֹת, שֶׁהָרֵאשִׁית תִּהְיֶה בְּכָל הַתֹּקֶף וְהָעֹז, תִּתְמַשֵּׁךְ קְדֻשַּׁת הָרֵאשִׁית עַל כָּל הֶמְשֵׁךְ הַמִּצְוָה וְיִנָּצֵל מִכָּל מִינֵי הַפְרָעוֹת וּמִלְחֶמֶת הַיֵּצֶר שֶׁיְּכוֹלִים לְהִתְעוֹרֵר בְּמֶשֶׁךְ הַסֵּדֶר, הֵן בְּחֶשְׁקַת הַתּוֹרָה, הֵן בְּהַתְמָדָה, הֵן בְּהַפְרָעוֹת מִשְּׁאַר אֲנָשִׁים, וְהֵן בְּכַוָּנַת הַתְּפִלָּה, וּבְעֹמֶק הַלֵּב, כָּל נִסְיוֹנוֹת אֵלּוּ יִהְיוּ בְּטֵלִים וּמְבֻטָּלִים אִם רַק יַעֲמֹד חָזָק שֶׁרֵאשִׁית הַתְחָלַת הַסֵּדֶר תִּהְיֶה כְּתִקּוּנָהּ. וְכֹה אָמַר הָרַב הַקָּדוֹשׁ ר' חַיִּים וִיטַאל זי"ע עַל הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית ג, טו)</span> הוּא יְשׁוּפְךָ רֹאשׁ וְאַתָּה תְּשׁוּפֶנּוּ עָקֵב. שֶׁהַקָּבָּ"ה אָמַר לַנָּחָשׁ הַקַּדְמוֹנִי, שֶׁהָאָדָם יִהְיֶה בְּכֹחוֹ לִשְׁלֹט עָלָיו וּלְכָבְשׁוֹ לְגַמְרֵי, אִם רַק יִתְחַזֵּק בְּרֹאשׁ וּבִתְחִלַּת הָעֲבוֹדָה, וְזֶהוּ: "הוּא יְשׁוּפְךָ – רֹאשׁ", אֲבָל  "וְאַתָּה תְּשׁוּפֶנּוּ", שֶׁהַנָּחָשׁ יִהְיֶה בְּכֹחוֹ לִשְׁלֹט עַל הָאָדָם וּלְהַפִּילוֹ, כְּשֶׁהָאָדָם יִהְיֶה בִּבְחִינַת "עָקֵב", דְּהַיְנוּ כְּשֶׁכָּל כֹּחוֹ וְהִתְאַמְּצוּתוֹ יִהְיוּ רַק בַּסּוֹף, כִּי אָז כְּבָר כָּבוּל הוּא בְּיַד הַיֵּצֶר הָרַע, חַס וְשָׁלוֹם.<p dir="rtl">
וְסִפּוּר נִפְלָא עַל עִנְיָן זֶה סִפֵּר הָרַב הַקָּדוֹשׁ ר' צָדוֹק הַכֹּהֵן מִלּוּבְּלִין זי"ע, מַה שֶּׁרָאוּ עֵינָיו בִּימֵי נְעוּרָיו. וּמִזֶּה לָקַח מוּסָר וּכְלָל גָּדוֹל לְכָל יְמֵי חַיָּיו, וּבִזְכוּת זֶה שָׁבַר כָּל הַמְּחִצּוֹת הַקָּשׁוֹת שֶׁהֶעֱמִיד עָלָיו הַיֵּצֶר הָרַע בְּכָל עִנְיָנָיו בַּעֲבוֹדַת ה', עַד שֶׁזָּכָה וְנִתְעַלָּה לְמַדְרֵגוֹת גְּבוֹהוֹת וְנִשְׂגָּבוֹת. וְכָךְ הָיָה הַמַּעֲשֶׂה:<p dir="rtl">
פַּעַם בִּצְעִירוּתוֹ בְּלֶכְתּוֹ בָּרְחוֹב, רָאָה אָב וּבְנוֹ שֶׁהָיוּ עֲנִיִּים מְרוּדִים מְטַיְּלִים יַחַד, וְכִמְעַט גָּוְעוּ מֵרָעָב. פִּתְאֹם הִבְחִין הָאָב בְּמַטְבֵּעַ נוֹצֶצֶת הַמּוּנַחַת עַל הָאָרֶץ בְּתוֹךְ הַבֹּץ, וְאָמַר לִבְנוֹ לַהֲרִימָהּ, אַךְ מֵרֹב חֲלִישׁוּתוֹ שֶׁל הַבֵּן, וּמַה גַּם שֶׁחָשַׁב שֶׁזּוֹ מַטְבֵּעַ קְטַנָּה פְּחוּתַת עֵרֶךְ, הִתְעַצֵּל וְלֹא רָצָה לַהֲרִימָהּ. לְפִיכָךְ הִתְכּוֹפֵף אָבִיו לַהֲרִימָהּ, וְעָמַל קָשׁוֹת לְנַקּוֹתָהּ. וְהִנֵּה רָאָה שֶׁהַמַּטְבֵּעַ אָכֵן שָׁוָה לִקְנוֹת בָּהּ אֵיזֶה מַאֲכָל לְהַחֲיוֹתָם בָּרָעָב, הָלַךְ מִיָּד וְקָנָה בִּתְמוּרָתָהּ שְׁלֹשָׁה עָשָׂר פֵּרוֹת.<p dir="rtl">
בִּרְאוֹת הָאָב שֶׁבְּנוֹ כִּמְעַט גֹּוֵעַ מֵרָעָב, צִוָּה לוֹ שֶׁיֹּאכַל אֶת כָּל הַפֵּרוֹת, אַךְ הַבֵּן סֵרַב לְאָכְלָם, בְּאָמְרוֹ: אַתָּה הֵרַמְתָּ אֶת הַמַּטְבֵּעַ וְטָרַחְתָּ בִּשְׁאֵרִית כֹּחֲךָ לְנַקּוֹת אוֹתָהּ וְלִקְנוֹת בָּהּ פֵּרוֹת, מַגִּיעַ לְךָ בַּדִין לֶאֱכֹל אֶת כֻּלָּם, וְאִלּוּ אֲנִי הִתְעַצַּלְתִּי מִלַּעֲשׂוֹת שׁוּם הִשְׁתַּדְּלוּת, וְלָמָּה מַגִּיעַ לִי לֶאֱכֹל מִפִּרְיָהּ וְלִשְׂבֹּעַ מִטּוּבָהּ, וּבַדִּין הוּא שֶׁרַק אַתָּה תֹּאכְלֵם. אֲבָל הֱיוֹת שֶׁלְּרַחֲמֵי הָאָב אֵין גְּבוּל, וּבִפְרָט שֶׁבְּנוֹ הָיָה בְּמַצַּב סַכָּנָה יוֹתֵר מִמֶּנּוּ, טִכֵּס עֵצָה בְּנַפְשׁוֹ הֵיאָךְ לְהַשְׁפִּיעַ עַל בְּנוֹ שֶׁיֹּאכַל מֵהֶם, וְאָמַר לוֹ שֶׁהוּא צָרִיךְ עַתָּה לָלֶכֶת לְבַד לְאֵיזֶה מָקוֹם, וְרוֹצֶה שֶׁבְּנוֹ יֵלֵךְ מֵרָחוֹק בְּעִקְבוֹתָיו, וּבְמָקוֹם פְּלוֹנִי יִמְצָאֵהוּ. וְכֵן עָשָׂה, וְיָצָא לַדֶּרֶךְ. וּבְדֶרֶךְ הֲלִיכָתוֹ הִשְׁלִיךְ אַרְצָה פְּרִי אֶחָד, וְאַחַר כָּךְ עוֹד פְּרִי וְעוֹד פְּרִי, עַד שֶׁבְּמֶשֶׁךְ הַדֶּרֶךְ הָיוּ כָּל הַפֵּרוֹת מְפֻזָּרִים עַל הָאָרֶץ וּמְשֻׁקָּעִים בְּבֹץ.<p dir="rtl">
כְּשֶׁבְּנוֹ הָלַךְ בְּעִקְבוֹתָיו מָצָא פְּרִי מוּנָח עַל הָאָרֶץ בַּבֹּץ, שָׂמַח מְאֹד עַל מְצִיאָתוֹ, וְלֹא עָלָה עַל דַּעְתּוֹ שֶׁזֶּה מֵאָבִיו, אֶלָּא חָשַׁב שֶׁזֶּה מֵאִישׁ אַחֵר. וְהִתְכּוֹפֵף בִּשְׁאֵרִית כֹּחוֹתָיו לַהֲרִימוֹ וּבְרֹב טִרְחָה עָלָה בְּיָדוֹ לְנַקּוֹתוֹ מֵהַבֹּץ שֶׁהָיָה מְשֻׁקָּע בּוֹ עַד שֶׁיְּהֵא רָאוּי לְמַאֲכַל אָדָם. וּבֵינְתַיִם רָאָה מִמֶּרְחָק עוֹד פְּרִי כָּזֶה מוּנָח עַל הָאָרֶץ בַּבֹּץ, וְטָרַח גַּם שָׁם לַהֲרִימוֹ וּלְנַקּוֹתוֹ. כָּךְ טָרַח וְעָמַל קָשׁוֹת בְּכָל פְּרִי וּפְרִי, עַד שֶׁעָלְתָה לוֹ אַחֲרֵי שְׁלֹשׁ עֶשְׂרֵה טְרָחוֹת רַבּוֹת וְקָשׁוֹת לְהַחֲיוֹת אֶת נַפְשׁוֹ וּלְהִתְאוֹשֵׁשׁ מֵהָרָעָב..<p dir="rtl">
מוּסַר הַהַשְׂכֵּל הַנִּלְמָד מִמַּעֲשֶׂה זֶה מוּבָן מֵאֵלָיו, שֶׁבְּטִרְחָה אַחַת בַּהַתְחָלָה אֶפְשָׁר לַחֲסֹךְ לְעַצְמוֹ הַרְבֵּה טְרָחוֹת יְתֵרוֹת הַבָּאוֹת בְּאֶמְצַע הַדֶּרֶךְ. אִלּוּ הָיָה הַבֵּן הַזֶּה טוֹרֵחַ בַּפַּעַם הָרִאשׁוֹנָה כְּשֶׁמָּצָא הַמַּטְבֵּעַ, הָיָה חוֹסֵךְ מֵעַצְמוֹ כָּל שְׁאַר הַטְּרָחוֹת, כִּי בַּדִּין הָיָה מַגִּיעַ לוֹ לֶאֱכֹל מִפִּרְיָהּ. אַךְ כֵּיוָן שֶׁהִתְעַצֵּל בַּהַתְחָלָה, הֻצְרַךְ לְהַרְבֵּה עָמָל וְטִרְחָה כְּדֵי לְהַשְׁלִים מַה שֶּׁהֶחְסִיר בְּעַצְלוּתוֹ. כֵּן הוּא בַּעֲבוֹדַת ה', אִם מִתְאַמֵּץ בְּהַתְחָלַת הָעֲבוֹדָה, בְּהַתְחָלַת הַדֶּרֶךְ, וּבְהַתְחָלַת הַתְּפִלָּה, חוֹסֵךְ לְעַצְמוֹ בָּזֶה הַרְבֵּה נִסְיוֹנוֹת וְעָמָל וּמִלְחֶמֶת הַיֵּצֶר הַמִּתְעוֹרְרִים בְּמֶשֶׁךְ זְמַן הָעֲבוֹדָה <span class="booklinks" onclick="sendBookLink(this)" onmouseover="setBookLinkTitle(this)">(שִׂיחוֹת בַּעֲבוֹדַת ה'  שִׂיחָה א)</span>.<p dir="rtl">
<big><b>ז.</b></big> וּבְעִנְיָן זֶה שֶׁל הַהַשְׁפָּעָה הַטּוֹבָה שֶׁל הִתְגַּבְּרוּת הָאָדָם בַּבֹּקֶר לַעֲבוֹדַת הַבּוֹרֵא וְהַכֹּחוֹת שֶׁנּוֹסָפִים לוֹ עַל יְדֵי זֶה, יֵשׁ לְהוֹסִיף מַה שֶּׁכָּתוּב בְּסֵפֶר שׁוֹמֵר אֱמוּנִים <span class="booklinks" onclick="sendBookLink(this)" onmouseover="setBookLinkTitle(this)">(מאמר פתחו שערים פרק יט)</span> בְּשֵׁם הַזֹּהַר הַקָּדוֹשׁ, עַל הַכֹּחוֹת הַגְּדוֹלִים שֶׁזּוֹכֶה לָהֶם הָאָדָם עַל יְדֵי קְרִיאַת שְׁמַע  שֶׁל שַׁחֲרִית, וְזֶה לְשׁוֹנוֹ: וְהִנֵּה בִּקְרִיאַת שְׁמַע יֵשׁ בּוֹ ד' מַדְרֵגוֹת, אֵלּוּ הֵמָּה סִדְרָם וּמַעֲמָדָם מִתַּתָּא לְעֵילָא, רֵאשִׁית קְרִיאַת שְׁמַע שֶׁעַל הַמִּטָּה, וְאַחַר כָּךְ קְרִיאַת שְׁמַע שֶׁל עַרְבִית, וְאַחַר כָּךְ קְרִיאַת שְׁמַע שֶׁל הַקָּרְבָּנוֹת, וְאַחַר כָּךְ קְרִיאַת שְׁמַע שֶׁל שַׁחֲרִית שֶׁעוֹמֵד לְעֵלָּא מִכָּל הַד' קְרִיאַת שְׁמַע, כַּמּוּבָא בְּכִתְבֵי רַבֵּנוּ הָאֲרִיזַ"ל.<p dir="rtl">
וְהִנֵּה בִּקְרִיאַת שְׁמַע  שֶׁעַל הַמִּטָּה מוּבָא בְּכִתְבֵי רַבֵּנוּ הָאֲרִיזַ"ל שֶׁיֵּשׁ בְּכֹחוֹ לַהֲרֹג אֶלֶף וקכ"ה מַזִּיקִים בְּפַעַם אַחַת, וְכָל שֶׁכֵּן בִּקְרִיאַת שְׁמַע  שֶׁל שַׁחֲרִית מַה נֹּאמַר וּמַה נְּדַבֵּר מַה שֶּׁאֶפְשָׁר לִפְעֹל בְּזֶה, כַּמְבֹאָר בְּהַקְדָּמַת תִּקּוּנֵי זֹהַר הַקָּדוֹשׁ  <span class="booklinks" onclick="sendBookLink(this)" onmouseover="setBookLinkTitle(this)">(דַּף ח ע"ב)</span>, וְזֶה לְשׁוֹנוֹ: זַכָּאָה אִיהוּ מָאן דְּיָדַע לְאַנִּיף לֵיהּ בִּידֵיהּ לְכָל סִטְרָא עֵלָא וְתַתָּא וְאַרְבַּע סִטְרִין בְּשִׁית סְפִירָן תְּרֵין פִּיפִיּוֹת דְחַתִּיךְ בְּהוֹן עֵלָּא וְתַתָּא מִתְּרֵין סִטְרִין וְכוּ', וְהַאי אִיהוּ דְּאוּקְמוּהוּ מָארֵי מַתְנִיתִין כָּל הַקּוֹרֵא קְרִיאַת שְׁמַע כְּאִלּוּ אוֹחֵז חֶרֶב פִּיפִיּוֹת בְּיָדוֹ, וְהָא אוּקְמוּהוּ עַל מִטָּתוֹ, לְהָגֵן מִן הַמַּזִּיקִים, אֲבָל בִּקְרִיאַת שְׁמַע דִּצְלוֹתָא, אֲדוֹן הַמַּזִּיקִין קָשׁוּר לֵית לֵיהּ רְשׁוּ לְמִבְרַח, וְזַכָּאָה אִיהוּ מָאן דְּשָׁחִיט לֵיהּ בְּהַהוּא זִימְנָא לְקַיֵּם <span class="booklinks" onclick="sendBookLink(this)" onmouseover="setBookLinkTitle(this)">(בָּא לְהָרְגָךְ)</span> הַשְׁכֵּם לְהָרְגוֹ וְכוּ'. עכ"ל.<p dir="rtl">
 וְכָאן תִּרְאֶה גֹּדֶל מַעֲלַת קְרִיאַת שְׁמַע שֶׁל שַׁחֲרִית נֶגֶד קְרִיאַת שְׁמַע שֶׁעַל הַמִּטָּה, שֶׁאֲדוֹן הַמַּזִּיקִין קָשׁוּר בְּיָדוֹ. וְאִם כֵּן מִמֵּילָא נִקְשָׁרִים בְּיָדוֹ כָּל חַיָּלוֹת שֶׁהֵמָּה בִּרְשׁוּתוֹ שֶׁל אָדוֹן זֶה, וְהֵמָּה מַמָּשׁ דְּבָרִים נוֹרָאִים לְהַמְעַיֵּן בָּהֶם בְּאֵלֶּה הַדִּבּוּרִים.<p dir="rtl">
<big><b>ח.</b></big> בֵּאוּר נוֹסָף בְּדִבְרֵי הַשֻּׁלְחָן עָרוּךְ כָּתוּב בִּדְבָרָיו הַמְּאִירִים וְהָעֲמוּקִים שֶׁל רֹאשׁ יְשִׁיבַת "עֲטֶרֶת יִשְׂרָאֵל" הָרַב הַגָּאוֹן  ר' בָּרוּךְ מָרְדְּכַי אֶזְרָחִי שְׁלִיטָ"א בַּסֵּפֶר "בִּרְכַּת מָרְדְּכַי". זֶה לְשׁוֹנוֹ שָׁם בְּפָרָשַׁת בָּלָק עַל הַפָּסוּק "הֶן עָם כְּלָבִיא יָקוּם וְכַאֲרִי יִתְנַשָּׂא" <span class="booklinks" onclick="sendBookLink(this)" onmouseover="setBookLinkTitle(this)">(כג, כד)</span> עַל עִנְיַן "כֹּחַ הָרָצוֹן":<p dir="rtl">
 בְּרַשִׁ"י כָּתַב, כְּשֶׁהֵן עוֹמְדִין מִשְּׁנָתָם שַׁחֲרִית הֵן מִתְגַּבְּרִים כְּלָבִיא וְכַאֲרִי לַחֲטֹף אֶת הַמִּצְווֹת וְכוּ', ע"כ. וּבַשֻּׁלְחָן עָרוּךְ רֵישׁ אֹרַח חַיִּים כָּתַב וְזֶה לְשׁוֹנוֹ: יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר, ע"כ. וּבְבֵאוּר הַגְּרָ"א שָׁם צִיֵּן לְדִבְרֵי הַמִּדְרַשׁ רַבָּה בַּפָּרָשָׁה <span class="booklinks" onclick="sendBookLink(this)" onmouseover="setBookLinkTitle(this)">(פָּרָשָׁה כ סי' כ)</span> עַל פָּסוּק זֶה, דְּאִיתָא שָׁם: הֶן עָם כְּלָבִיא יָקוּם, אֵין אֻמָּה בָּעוֹלָם כַּיּוֹצֵא בָּהֶם, הֲרֵי הֵן יְשֵׁנִים מִן הַתּוֹרָה וּמִן הַמִּצְווֹת, וְעוֹמְדִים מִשְּׁנָתָם כַּאֲרָיוֹת וְחוֹטְפִין קְרִיאַת שְׁמַע וּמַמְלִיכִין לְהַקָּבָּ"ה וְנַעֲשִׂין כַּאֲרָיוֹת וְכוּ', עי"ש. וְצָרִיךְ בֵּאוּר מֶה הָעִנְיָן בְּהִתְגַּבְּרוּת מְיֻחֶדֶת זוֹ שֶׁיֵּשׁ לְעַם יִשְׂרָאֵל, וּמַה תּוֹעֶלֶת יֵשׁ בָּהּ.<p dir="rtl">
 וְנִרְאֶה לְבָאֵר, דְּיֵשׁ אֵיבָר רוּחָנִי בָּאָדָם שֶׁיֵּשׁ בּוֹ כֹּחַ הָרָצוֹן, וְעִנְיָנוֹ הוּא שֶׁכָּל אָדָם יֵשׁ לוֹ רְצוֹנוֹת לִדְבָרִים מְסֻיָּמִים, וְהָאֵיבָר הַזֶּה מָלֵא רְצוֹנוֹת, וְאִם אֵיבָר זֶה אֵינוֹ מָלֵא בְּרָצוֹן וּתְשׁוּקָה לְרוּחָנִיּוּת, לְתוֹרָה וּלְמִצְווֹת, אֲזַי נִכְנָסִים בּוֹ רְצוֹנוֹת וּתְשׁוּקוֹת אֲחֵרִים, וְהָאָדָם צָרִיךְ שֶׁיְּהֵא כָּל רְצוֹנוֹ בִּלְתִּי לַה' לְבַדּוֹ, וְכַאֲשֶׁר יֵשׁ לָאָדָם רָצוֹן מֻשְׁלָם לְדָבָר אֶחָד, הֲרֵי הוּא עוֹשֶׂה אוֹתוֹ בְּכָל כֹּחוֹ, וְזֶהוּ הָעִנְיָן הַנֶּאֱמָר שֶׁיִּתְגַּבֵּר כַּאֲרִי, שֶׁדָּבָר זֶה מְעוֹרֵר לוֹ חֶשְׁקַת הָרָצוֹן, וּמְמַלֵּא אֶת רְצוֹנוֹ אַךְ וְרַק לְקִיּוּם רְצוֹנוֹ יִתְבָּרַךְ.<p dir="rtl">
 וּכְשֶׁיֵּשׁ לָאָדָם רָצוֹן לְקִיּוּם מִצְווֹת, וְכָל חֶשְׁקוֹ וּרְצוֹנוֹ הוּא לָזֶה, הֲרֵיהוּ מְקַבֵּל אֶת הַכֹּחַ וְהַכֵּלִים לְקִיּוּם הַדָּבָר בִּשְׁלֵמוּת. וְזֶהוּ הַבֵּאוּר בַּמֶּה שֶׁנֶּאֱמַר בִּתְהִלִּים <span class="booklinks" onclick="sendBookLink(this)" onmouseover="setBookLinkTitle(this)">(קיב, א)</span> "אַשְׁרֵי אִישׁ יָרֵא אֶת ה' בְּמִצְוֹתָיו חָפֵץ מְאֹד גִּבּוֹר בָּאָרֶץ יִהְיֶה זַרְעוֹ", וְנִרְאֶה בֵּאוּרוֹ לְפִי מַה שֶּׁנִּתְבָּאֵר, דְּמֵאַחַר שֶׁהוּא חָפֵץ בְּמִצְוֹתָיו "מְאֹד", עַל כֵּן "גִּבּוֹר" יִהְיֶה הוּא וְזַרְעוֹ, שֶׁמְּקַבֵּל כֹּחוֹת לְזֶה.<p dir="rtl">
<big><b>ט.</b></big> וְהַמַּשְׁגִּיחַ דְּלֵיקְווּד רַבִּי נָתָן ווֹכְטְפוֹיגֶל זצ"ל אָמַר בְּעִנְיָן זֶה שֶׁל שְׁבַח וּמַעֲלַת עַם יִשְׂרָאֵל בַּהִתְגַּבְּרוּת בְּקִיּוּם הַמִּצְווֹת: כְּשֶׁבִּלְעָם רוֹצֶה לָתֵת הַגְדָּרָה עַל כְּלַל יִשְׂרָאֵל, מַה הוּא אוֹמֵר, "הֶן עָם כְּלָבִיא יָקוּם וְכַאֲרִי יִתְנַשָּׂא". הוּא לֹא מְדַבֵּר עַל עֶצֶם הַמַּעֲשֶׂה, הַרְבֵּה יְכוֹלִים לַעֲשׂוֹת מִצְווֹת, הָעִקָּר הוּא "אֵיךְ עוֹשִׂים אֶת הַמִּצְווֹת", אֵיכוּת הַדְּבָרִים! וְהַשֶּׁבַח הַגָּדוֹל הוּא "כְּלָבִיא יָקוּם וְכַאֲרִי יִתְנַשָּׂא". וְעוֹד אָמַר: צְרִיכִים לָדַעַת, אִם לֹא מִתְגַּבְּרִים כַּאֲרִי לַעֲמֹד בַּבֹּקֶר לַעֲבוֹדַת הַבּוֹרֵא, אֵין אֶת הַמִּצְוָה כָּרָאוּי, זֶה בְּלִי יָדַיִם וּבְלִי רַגְלַיִם, זֶה לֹא סְתָם הִדּוּר מִצְוָה, זֶה הֲלָכָה בְּשֻׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' א)</span> "יִתְגַּבֵּר כַּאֲרִי"!! הָיָה טוֹעֵן שֶׁאֲנָשִׁים עוֹשִׂים טָעוּת, וְלֹא מְבִינִים שֶׁהַ"וָוארְט" שֶׁל הַשֵּׁנָה בַּלַּיְלָה, הוּא כְּדֵי "לָקוּם בַּבֹּקֶר", לְהִתְגַּבֵּר וְלַעֲמֹד כַּאֲרִי.. <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה עמ' עה)</span>.<p dir="rtl">
 וּמַה נּוֹרָאִים הֵם דִּבְרֵי רַבֵּנוּ יוֹנָה עַל הָעוֹשֶׂה מִצְווֹת לְלֹא הִתְגַּבְּרוּת אֶלָּא כְּפִי הַמִּזְדַּמֵּן, וְזֶה לְשׁוֹנוֹ בְּפֵרוּשׁוֹ עַל מַסֶּכֶת אָבוֹת <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק ה מִשְׁנָה יד)</span>: "אַרְבַּע מִדּוֹת בְּהוֹלְכֵי לְבֵית הַמִּדְרָשׁ, הוֹלֵךְ וְאֵינוֹ עוֹשֶׂה". אֵין הַכַּוָּנָה שֶׁלֹּא עוֹשֶׂה כְּלָל מִכָּל מַה שֶּׁשָּׁמַע בְּבֵית הַמִּדְרָשׁ, כִּי אַף הַנִּמְנָע מֵעֲשִׂיַּת הַמִּצְווֹת רָשָׁע גָּמוּר, אַף שֶׁאֵינוֹ עוֹשֶׂה עֲבֵרוֹת, אַךְ הַכַּוָּנָה שֶׁאֵינוֹ מְחַזֵּר אַחֲרֵיהֶן לַעֲשׂוֹתָן, וּכְשֶׁיָּבֹאוּ לְיָדוֹ עוֹשֶׂה אוֹתָם עַל מִקְרֶה (וְעָלָיו אוֹמֶרֶת הַמִּשְׁנָה שֶׁמְּקַבֵּל שָׂכָר רַק עַל הַהֲלִיכָה וְלֹא עַל עֲשִׂיַּת הַמִּצְוָה!).<p dir="rtl">
<big><b>י.</b></big> וְעַל הָעֲיֵפִים לָקוּם וְלָבֹא לַתְּפִלָּה, וְכֵן הַמִּתְנַמְנְמִים בִּשְׁעַת הַתְּפִלָּה, כָּתוּב בְּמִדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(פְּתִיחָתָא דְּאֵיכָה רַבָּתִי אוֹת י)</span>: וְלֹא אוֹתִי קָרָאתָ יַעֲקֹב, קָאִים טְרוֹן כָּל יוֹמָא וְלֹא לָעִי, וּצְלוּיֵי קָמוֹי אַתְּ לָעִי? וְכָתַב הַ'מַתְּנוֹת כְּהֻנָּה': וּפֵרוּשׁוֹ, עוֹמֵד כָּל הַיּוֹם בַּשּׁוּק וְנוֹשֵׂא וְנוֹתֵן בַּעֲסָקָיו וְאֵינוֹ יָגֵעַ, וּלְהִתְפַּלֵּל לִפְנֵי הַקָּבָּ"ה הוּא יָגֵעַ. וְעַל כָּךְ כּוֹתֵב הַמִּדְרַשׁ רַבָּה: הֱוֵי וְלֹא אוֹתִי קָרָאתָ יַעֲקֹב, הַלְוַאי לֹא הִכַּרְתִּיךָ יַעֲקֹב, לָמָּה? כִּי יָגַעְתָּ בִּי יִשְׂרָאֵל [בַּעֲבוֹדָתִי אַתָּה עָיֵף וְיָגֵעַ].<p dir="rtl">
 מַאֲמָר זֶה הֶרְאֵיתִי לְכַמָּה בְּנֵי אָדָם, דְּבַבֹּקֶר קָמִים בְּפָנִים זוֹעֲפוֹת, וּתְשׁוּשֵׁי כֹּחַ נִדְּמוּ עַמִּי, נְעָרִים פְּנֵי זְקֵנִים, וְאֵינָן יוֹצְאִין לְבֵית הַכְּנֶסֶת לְהִתְפַּלֵּל בַּצִּבּוּר, וְאַחֲרֵי כֵן אוֹכְלִים מַה שֶּׁרְגִילִים, וְיוֹצְאִין לַשּׁוּק לְעִסְקֵיהֶן מֵאֲרָיוֹת גָּבֵרוּ, הֲיִיטַב בְּעֵינֵי ה' שֶׁיַּעֲשׂוּ יָמִים רַבִּים כָּזֶה, וְתֵינַח פַּעַם בְּיוֹבֵל בִּשְׁגָגָה שֶׁיּוֹצֵא. ה' הַטּוֹב יְכַפֵּר בְּעַד, וְיִתְּנוּ לֵב לָשׁוּב לְקַיֵּם סָעִיף רִאשׁוֹן שֶׁל הַשֻּׁלְחָן עָרוּךְ: יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ. וַעֲבוֹדַת בּוֹרְאוֹ, עֲבוֹדָה שְׁלֵמָה עֲבוֹדָה תַּמָּה הוּא לֵילֵךְ מְעֻטָּף בְּטַלִּית וּתְפִלִּין מֵעֲשָׂרָה רִאשׁוֹנִים לְבֵית הַכְּנֶסֶת, וּבָזֶה יָפֵק רָצוֹן מֵה' (ר"ח פַאלַגִּ'י זְכִירָה לְחַיִּים, ח"ב דַּף צו ע"ג).<p dir="rtl">
<big><b>יא.</b></big> וּמְסֻפָּר עַל אֶחָד מִזִּקְנֵי הַחֲסִידִים מֵהַדּוֹרוֹת הַקּוֹדְמִים זצ"ל, שֶׁלְּעֵת זִקְנָתוֹ הָיָה מִתְעוֹרֵר כַּמָּה פְּעָמִים בְּאֶמְצַע הַלַּיְלָה לַעֲשׂוֹת צְרָכָיו, וְקִבֵּל עַל עַצְמוֹ שֶׁכָּל פַּעַם שֶׁיִּזְדַּמֵּן לוֹ לָקוּם בְּאֶמְצַע הַלַּיְלָה, לִפְנֵי שֶׁיַּחֲזֹר לִשְׁנָתוֹ יִלְמַד שׁוּרוֹת אֲחָדוֹת בְּאֶחָד מֵהַסְּפָרִים הַקְּדוֹשִׁים. כְּשֶׁנִּשְׁאַל לְמִנְהָגוֹ זֶה, עָנָה וְאָמַר: הֲלֹא בַּלַּיְלָה עוֹלָה כָּל נְשָׁמָה לְמַעְלָה בְּגַן עֵדֶן וְיוֹשֶׁבֶת בְּצַוְתָּא עִם נְשָׁמוֹת קְדוֹשׁוֹת אֲחֵרוֹת. וְהִנֵּה אִם הַנְּשָׁמָה צְרִיכָה לְהִפָּרֵד מֵהֶן כְּדֵי לַחֲזֹר לְגוּף הָאָדָם מֵהַסִּבָּה הַנַּ"ל, אַחַר כָּךְ כְּשֶׁחוֹזֶרֶת לְמַעְלָה שׁוֹאֲלוֹת אוֹתָהּ הַנְּשָׁמוֹת הֵיכָן הָיְתָה וְלָמָּה נִפְרְדָה מֵהֶן, וּמוּבָן מְאֹד, שֶׁזֶּה לֹא נָעִים שֶׁתֹּאמַר לְהַנְּשָׁמוֹת הַקְּדוֹשׁוֹת הַסִּבָּה הַנַּ"ל, וְלָכֵן לוֹמֵד קְצָת בְּאֶחָד מֵהַסְּפָרִים הַקְּדוֹשִׁים, כְּדֵי שֶׁתּוּכַל לוֹמַר לָהֶם הָלַכְתִּי לִלְמֹד אֵיזֶה מַאֲמָר קָדוֹשׁ.. וְהִנֵּה לַאֲמִתּוֹ שֶׁל דָּבָר הַבּוּשָׁה הַזֹּאת אֵינֶנָּהּ כָּל כָּךְ גְּדוֹלָה, כִּי הֲרֵי הַנְּשָׁמוֹת יוֹדְעוֹת הֵיטֵב שֶׁהָאָדָם אֵינֶנּוּ מַלְאָךְ וְהוּא רַק בָּשָׂר וָדָם, אֲבָל הַבּוּשָׁה הָאֲמִתִּית הִיא כְּשֶׁהַנְּשָׁמָה חוֹזֶרֶת לְגוּף הָאָדָם בַּבֹּקֶר כִּי הִגִּיעַ הַזְּמַן שֶׁצָּרִיךְ לָקוּם לַעֲבוֹדַת ה', וְהֶעָצֵל הַזֶּה בִּמְקוֹם לָקוּם בִּזְרִיזוּת לַעֲבוֹדַת ה', מְהַפֵּךְ אֶת עַצְמוֹ לַצַּד הַשֵּׁנִי וַיִּישַׁן וַיַּחֲלֹם שֵׁנִית, אָז הַנְּשָׁמָה חוֹזֶרֶת לְמַעְלָה בְּחֶרְפָּה וּבוּשָׁה, וְשׁוֹאֲלִים אוֹתָהּ מַה זֹּאת כִּי נִפְרַדְתְּ מֵאִתָּנוּ וּמִיָּד חָזַרְתְּ, וְאוֹי לְאוֹתָהּ בּוּשָׁה וּכְלִמָּה כְּשֶׁהַנְּשָׁמָה צְרִיכָה לוֹמַר לָהֶם הָאֱמֶת כִּי חָזְרָה מִפְּנֵי גֹּדֶל הָעַצְלוּת שֶׁאֵינָהּ רוֹצָה לָקוּם לַעֲבוֹדַת ה'.. <span class="booklinks" onclick="sendBookLink(this)" onmouseover="setBookLinkTitle(this)">(שִׂיחוֹת בַּעֲבוֹדַת ה', ש"ב יִתְגַּבֵּר כַּאֲרִי)</span>.<p dir="rtl">
<big><b>יב.</b></big> וְהִנֵּה מֵהַדְּבָרִים עַד כֹּה הִשְׁתַּמֵּעַ שֶׁעִנְיַן הַגְּבוּרָה כַּאֲרִי הוּא כְּדֵי לְנַצֵּחַ אֶת הַיֵּצֶר הָרַע הַמַּטִּיל רִפְיוֹן וְעַצְלוּת כְּדֵי לְהַרְחִיק אֶת הָאָדָם מֵעֲבוֹדָתוֹ יִתְבָּרַךְ. אָמְנָם מִדִּבְרֵי הַזֹּהַר הַקָּדוֹשׁ נִרְאֵית הֲבָנָה אַחֶרֶת בָּעִנְיָן הַזֶּה, הֲבָנָה מִמַּבָּט שֶׁל רוֹמְמוּת. וְזֶה לְשׁוֹן הַזֹּהַר <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹת דַּף ה:)</span>: "אָמַר רִבִּי יְהוּדָה אִילְמָלֵי הֲווֹ יַדְעִין בְּנֵי נָשָׁא רְחִימוּתָא דְּרָחִים קוּדְשָׁא בְּרִיךְ הוּא לְיִשְׂרָאֵל, הֲווֹ שָׁאֲגִין כִּכְפִירָא לְמִרְדַּף אַבַּתְרֵיהּ, דְּתַנְיָא בְּשַׁעֲתָא דְּנָחַת יַעֲקֹב לְמִצְרַיִם, קָרָא קוּדְשָׁא בְּרִיךְ הוּא לְפָּמַלְיָא דִילֵיהּ, אָמַר לְהוֹן: כּוּלְכוֹן חוּתוּ לְמִצְרַיִם וַאֲנָא אֵיחוּת עִמְּכוֹן וְכוּ', עכ"ל.<p dir="rtl">
וְהַיְנוּ שֶׁהַהִתְגַּבְּרוּת כַּאֲרִי הִיא לְהִזְדָּרֵז מִכֹּחַ הַהַכָּרָה בְּגֹדֶל אַהֲבַת הַבּוֹרֵא לְעַם יִשְׂרָאֵל, לִרְדֹּף אַחֲרָיו וּלְהִתְדַּבֵּק בּוֹ, כְּדֵי לֹא לְהַחְמִיץ רֶגַע שֶׁל אֶפְשָׁרוּת לַחֲסוֹת בְּצֵל כְּנָפָיו וְלִהְיוֹת קָרוֹב אֵלָיו עַל יְדֵי עֲבוֹדָתוֹ וְהָעֵסֶק בְּמִצְוֹתָיו. וּבֶאֱמֶת, כָּךְ מוֹרֶה גַּם כֵּן (לִכְאוֹרָה) לְשׁוֹן הַמִּדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(הַנַּ"ל אוֹת ה)</span>: וְעוֹמְדִין מִשְּׁנָתָם כַּאֲרָיוֹת וְחוֹטְפִין קְרִיאַת שְׁמַע וּמַמְלִיכִין לַקָּבָּ"ה. וּמְבֹאָר לְפִי זֶה גַּם מַה שֶּׁהַמִּדְרָשׁ מַקְדִּים לְלָשׁוֹן זֶה אֶת הָעִנְיָן שֶׁהֲרֵי הֵם יְשֵׁנִים מִן הַתּוֹרָה וּמִן הַמִּצְווֹת, שֶׁזֶּה אוֹתוֹ עִנְיָן, שֶׁכָּל הַזְּמַן הֵם דְּבֵקִים בּוֹ עַל יְדֵי הַתּוֹרָה וְהַמִּצְווֹת.<p dir="rtl">
 - וְהִנֵּה עִנְיָן זֶה שֶׁל הַקִּימָה בַּבֹּקֶר לַעֲבוֹדַת ה' שֶׁתִּהְיֶה כָּרָאוּי יֵשׁ בּוֹ שְׁנֵי שְׁלַבִּים:<p dir="rtl">
(א) בְּשָׁכְבוֹ לִישֹׁן [פְּרָקִים ב-ה]<p dir="rtl">
(ב) בְּעֵת הֲקִיצוֹ מִשְּׁנָתוֹ [פְּרָקִים ו-ח]<p dir="rtl">
<h2 dir="rtl" id="612_yitgaber_kaari, פרק ב שנה בשעור מספיק">פֶּרֶק ב - שֵׁנָה בְּשִׁעוּר מַסְפִּיק</h2><p dir="rtl">
<big><b>א.</b></big> קֹדֶם שֶׁנְּבָאֵר הַשָּׁלָב הָרִאשׁוֹן הַשַּׁיָּךְ לְעִנְיַן הַקִּימָה, יֶשְׁנוֹ עִנְיָן נוֹסָף הַקָּשׁוּר לְשֵׁנָה בִּכְלָל, וּמִן הָרָאוּי לְיַחֵד עָלָיו אֶת הַדִּבּוּר. עִנְיָן זֶה הוּא הַחֲשִׁיבוּת שֶׁיֵּשׁ לְשֵׁנָה בְּשִׁעוּר מַסְפִּיק לְקִיּוּם הַגּוּף. מַחְסוֹר בִּשְׁעוֹת הַשֵּׁנָה הַנְּחוּצוֹת לָאָדָם לְקִיּוּם גּוּפוֹ, אַף מִסִּבּוֹת הַנִּרְאוֹת לִכְאוֹרָה מֻצְדָּקוֹת, גּוֹרֵם לְמַעֲשֶׂה עֲיֵפוּת רַבָּה וּמַקְשֶׁה עֲשֶׂרֶת מוֹנִים אֶת הַהִתְגַּבְּרוּת בְּמִלְחֶמֶת הַיּוֹם יוֹם כְּנֶגֶד הַיֵּצֶר. וּמִי שֶׁמְּזַלְזֵל בַּדָּבָר וְאֵינוֹ יָשֵׁן בְּשִׁעוּר מַסְפִּיק, דּוֹמֶה לְמִי שֶׁמְּמַעֵט בַּאֲכִילַת הַדָּרוּשׁ לוֹ כְּדֵי קִיּוּמוֹ, עַד שֶׁנֶּחֱלָשׁ וּבָטֵל מֵעֲבוֹדַת ה'.<p dir="rtl">
 עַל כֵּן, כָּאן הַמָּקוֹם לִכְתֹּב אֶת הוֹרָאַת גְּדוֹלֵי הַדּוֹר מַהִי "שֵׁנָה בְּשִׁעוּר מַסְפִּיק" שֶׁהָאָדָם מְחֻיָּב בָּהּ. וְכֹה מוּבָא בַּסֵּפֶר "מִשֶּׁל הָאָבוֹת" <span class="booklinks" onclick="sendBookLink(this)" onmouseover="setBookLinkTitle(this)">(עמ' שיז)</span>: רַבִּי מָרְדְּכַי גִּיפְטֶר, רֹאשׁ יְשִׁיבַת טֶלְז, מַעֲלֶה עַל נֵס אֶת דַּאֲגָתוֹ הָעֲמֻקָּה שֶׁל מָרָן רַבִּי יַעֲקֹב יִשְׂרָאֵל קַנְיֶבְסְקִי –הַ"סְטַיְיפְּלֶר"– לִשְׁלוֹמָם שֶׁל בְּנֵי תּוֹרָה, כְּפִי שֶׁבָּאָה לִידֵי בִּטּוּי בְּאַחַת מִפְּגִישׁוֹתֵיהֶם שֶׁנַּסָבַָּה עַל הַתְמָדָתָם הַגְּדוֹלָה שֶׁל תַּלְמִידֵי יְשִׁיבַת "לֵיקְווּד":<p dir="rtl">
 "הָיָה זֶה בְּאוֹתָן שָׁנִים, בָּהֶן שָׁהִינוּ בְּאַרְצֵנוּ הַקְּדוֹשָׁה עִם חֲבוּרָה מִבְּנֵי יְשִׁיבָתֵנוּ, בְּקִרְיַת טֶלְז שֶׁעַל יַד יְרוּשָׁלַיִם. הָיִיתִי נוֹהֵג לְהִכָּנֵס אֵלָיו וּלְהִתְיָעֵץ בְּעִנְיְנֵי הַיְשִׁיבָה. פַּעַם אַחַת כַּאֲשֶׁר נִכְנַסְתִּי, וְלֹא הִסְפַּקְתִּי עֲדַיִן לְהִתְיַשֵּׁב, פָּנָה אֵלַי מִיָּד בְּתַרְעֹמֶת, וְאָמַר לִי: שָׁמַעְתִּי שֶׁהַבַּחוּרִים אֶצְלְכֶם, עֵרִים בַּשָּׁעוֹת הַמְאֻחָרוֹת שֶׁל הַלַּיְלָה, וּדְעוּ לָכֶם שֶׁאָסוּר לִנְהֹג כָּךְ! הֵם יַהַפְכוּ, חַס-וְחָלִילָה, לְעַמֵּי הָאָרֶץ, עַד אֲשֶׁר הֵם לֹא יָבִינוּ אֲפִלּוּ מִשְׁנָה פְּשׁוּטָה! עֲלֵיהֶם לָדַעַת שֶׁבְּווֹלוֹזִ'ין יָשְׁנוּ בַּלֵּילוֹת! וְאִם כֵּן, כֵּיצַד אַתֶּם מַרְשִׁים לָהֶם לֹא לִישֹׁן בַּלֵּילוֹת, וְאֵינָם מַסְפִּיקִים לְהַחֲלִיף כֹּחַ?! כֹּה הָיוּ דְּבָרָיו אָז.<p dir="rtl">
 "הֵשַׁבְתִּי לוֹ, שֶׁאֵין זֶה בָּא מִשּׁוּם צִוּוּי אוֹ הוֹרָאָה שֶׁלִּי. אֶלָּא שֶׁהַבַּחוּרִים עַצְמָם בְּיָזְמָתָם, עֵרִים בַּלֵּילוֹת, מֵרֹב אַהֲבַת הַתּוֹרָה שֶׁבְּקִרְבָּם, אֲבָל אֲנִי עַצְמִי נֶהֱנֶה, שֶׁבְּשָׁעָה שֶׁאֲנִי שׁוֹכֵב לִישֹׁן בַּלַּיְלָה, נִרְדָּם אֲנִי מִתּוֹךְ נְעִימַת קוֹל תַּלְמוּדָם, וּבְשָׁעָה שֶׁאֲנִי מִתְעוֹרֵר בַּבֹּקֶר אֲנִי נֵעוֹר מִקּוֹל לִמּוּדָם, וְרֹוֶה הַרְבֵּה נַחַת מֵאַהֲבַת הַתּוֹרָה שֶׁלָּהֶם. וְנִתְחַיֵּךְ רַבֵּנוּ בְּטוּב-לֵבָב וּבִמְאוֹר פָּנָיו, וּמָחָא בְּכַפָּיו וְאָמַר: 'אוֹי כַּמָּה טוֹב, אוֹי כַּמָּה נָעִים!'.<p dir="rtl">
 "אוּלָם מִיָּד שִׁנָּה אֶת טַעֲמוֹ, הָלַם עַל הַשֻּׁלְחָן בְּתַקִּיפוּת, וְאָמַר לִי: אֱמֹר לָהֶם, שֶׁהֵם מֻכְרָחִים לִישֹׁן בַּלֵּילוֹת! הַדְּבָרִים נֶאֶמְרוּ מֵאָדָם שֶׁהוּא בְּעַצְמוֹ לֹא פָּסַק פּוּמֵיהּ מִגִּירְסָא וְהָיָה נֵעוֹר יָמִים וְלֵילוֹת שְׁלֵמִים בִּיגִיעָתוֹ הָעֲצוּמָה בַּתּוֹרָה, וְכַאֲשֶׁר רָאִינוּ כַּמָּה פְּעָמִים אֵיךְ שֶׁהוּא נִרְדָּם מֵרֹב עֲיֵפוּת עַל הַגְּמָרָא. יָמִים וְלֵילוֹת הָיוּ שָׁוִים אֶצְלוֹ בִּשְׁקִידָתוֹ הַנּוֹרָאָה בַּתּוֹרָה, וְאוּלָם כָּל זֶה – רַק כְּלַפֵּי עַצְמוֹ, אַךְ בְּיַחַס לַאֲחֵרִים, לִבְנֵי-תּוֹרָה וּלְלוֹמְדֵי-תּוֹרָה, נָתַן מַחְשַׁבְתּוֹ לִדְאֹג אֶת דַּאֲגַת עֲתִידָם וְאֶת דַּאֲגַת בְּרִיאוּתָם. וְהוּא הֶעֱרִיךְ לְנָכוֹן אֶת כֹּחוֹת נַפְשׁוֹ שֶׁל בֶּן יְשִׁיבָה, שֶׁלֹּא לְכֻלָּם יֵשׁ אֶת אוֹתָם כֹּחוֹת הַנֶּפֶשׁ הָעֲצוּמִים שֶׁל הַ'סְטַיְיפְּלֶר'" <span class="booklinks" onclick="sendBookLink(this)" onmouseover="setBookLinkTitle(this)">(תּוֹלְדוֹת יַעֲקֹב)</span>.<p dir="rtl">
<big><b>ב.</b></big> וְכָךְ הָיָה אוֹמֵר רַבֵּנוּ זצוק"ל לְתַלְמִידִים צְעִירִים הַמְשַׁחֲרִים לְפִתְחוֹ: הִנֵּה דַּע לְךָ שֶׁיֵּשׁ 24 שָׁעוֹת בַּיְּמָמָה, וּמִזֶּה יוֹרֵד 8 שָׁעוֹת לְשֵׁנָה. וְכָל אֶחָד צָרִיךְ לְחַלֵּק אֶת שְׁעוֹת הַשֵּׁנָה לְפִי מַה שֶּׁהוּא אָדָם. יֵשׁ שֶׁיָּשֵׁן כָּל ה- 8 שָׁעוֹת בַּלַּיְלָה, וְיֵשׁ שֶׁיָּשֵׁן שֶׁבַע אוֹ שֵׁשׁ וָחֵצִי שָׁעוֹת בַּלַּיְלָה, וְאַחַר כָּךְ בַּיּוֹם יָשֵׁן עוֹד שָׁעָה אוֹ שָׁעָה וָחֵצִי. אֲבָל עַל כָּל פָּנִים צָרִיךְ לָדַעַת שֶׁאָסוּר לְזַלְזֵל בְּשֵׁנָה, וְאִם יָשֵׁן סַךְ הַכֹּל בְּמֶשֶׁךְ הַיְמָמָה 8 שָׁעוֹת – כִּי אָז הַמֹּחַ שֶׁלּוֹ רָגוּעַ וּמְסֻגָּל לִלְמֹד הֵיטֵב, מַה שֶּׁאֵין כֵּן אִם יִשְׁמַע לַעֲצַת הַיֵּצֶר חַס וְשָׁלוֹם לְמַעֵט בְּשֵׁנָה – אָז יִגְרֹם לוֹ חַס וְחָלִילָה לְהִתְדַּרְדְּרוּת, וְלָכֵן צָרִיךְ 8 שָׁעוֹת לְשֵׁנָה <span class="booklinks" onclick="sendBookLink(this)" onmouseover="setBookLinkTitle(this)">(קַרְיָנָא דְאִיגַרְתָּא)</span>.<p dir="rtl">
וּבְמָקוֹם אַחֵר שָׁם <span class="booklinks" onclick="sendBookLink(this)" onmouseover="setBookLinkTitle(this)">(ח"א סי' כח)</span> כָּתוּב בִּשְׁמוֹ:"הִנֵּה בִּזְמַנֵּנוּ בְּאֹפֶן רָגִיל צְרִיכִין לִישֹׁן כְּשֶׁבַע שָׁעוֹת   <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span> בְּמֵעֵת לְעֵת. וּבְפָחוֹת מִזֶּה אֵין הָרֹאשׁ מְיֻשָּׁב הֵיטֵב לְהִתְעַמֵּק בַּתּוֹרָה הַקְּדוֹשָׁה. אַךְ יֵשׁ יוֹצֵא מֵהַכְּלָל שֶׁמֻּכְרָח לִישֹׁן שְׁמוֹנֶה שָׁעוֹת, וְיֵשׁ יוֹצֵא מֵהַכְּלָל שֶׁמַּסְפִּיק לוֹ גַּם שֵׁשׁ שָׁעוֹת, אֲבָל דֶּרֶךְ כְּלָל מֻכְרָחִים לְשֶׁבַע שְׁעוֹת שֵׁנָה בְּמֵעֵת לְעֵת. וּבַסֵּפֶר "מִכְתָּבִים וּמַאֲמָרִים" <span class="booklinks" onclick="sendBookLink(this)" onmouseover="setBookLinkTitle(this)">(ח"ב סי' ה)</span> כָּתַב מָרָן הַגָּאוֹן הָרַב אֶלְעָזָר מְנַחֵם מַן שַׁךְ זצ"ל: "לִישֹׁן צָרִיךְ אָדָם כְּפִי צָרְכּוֹ, וְהַיְנוּ לֹא פָּחוֹת מִשֵּׁשׁ שָׁעוֹת עַד שֶׁבַע, וּפָחוֹת מִזֶּה מַזִּיק לִבְרִיאוּתוֹ שֶׁל הָאָדָם". וּרְאֵה עוֹד בַּזֶה בַּסֵּפֶר "בְּתוֹרָתוֹ יֶהְגֶּה" <span class="booklinks" onclick="sendBookLink(this)" onmouseover="setBookLinkTitle(this)">(עמ' ער)</span>. <p dir="rtl">
<small>(הערה:<N>יתכן שהשיעור של שמונה שעות שכתוב בקטע הקודם הוא רק לתלמידים צעירים, וכאן כתוב השיעור לכל אדם.)</small><p dir="rtl">
<big><b>ג.</b></big> מֵעִיד הָרַב הַגָּאוֹן ר' נַחוּם רוֹגוֹזְנִיצְקִי שְׁלִיטָ"א: "מָרָן בַּעַל הַ'חֲזוֹן-אִישׁ' צִוָּה עָלַי לִישֹׁן לֹא פָּחוֹת מִשֶּׁבַע שָׁעוֹת בִּימָמָה. וּמִפַּעַם לְפַעַם הָיָה שׁוֹאֵל אוֹתִי אִם אֲנִי מַקְפִּיד עַל זֶה. וְאָמַר שֶׁאֶפְשָׁר גַּם לְחַלֵּק אֶת שְׁעוֹת הַשֵּׁנָה – שָׁעָה אַחַת בַּיּוֹם וְשֵׁשׁ שָׁעוֹת בַּלַּיְלָה. פַּעַם שָׁאַל אוֹתִי: כַּמָּה יָשַׁנְתָּ בַּלַּיְלָה? וּבְאַקְרַאי, בְּאוֹתוֹ לַיְלָה, יָשַׁנְתִּי רַק שֵׁשׁ שָׁעוֹת. הֵגִיב עַל כָּךְ בְּחֻמְרָה, בְּאָמְרוֹ שֶׁצָּרִיךְ לְהַשְׁגִּיחַ עַל הַבְּרִיאוּת, כִּי הַדָּבָר עָלוּל לִגְרֹם לְאַחַר זְמַן לְבִטּוּל תּוֹרָה. וְהוֹסִיף, שֶׁבִּשְׁנוֹת הַזִּקְנָה אֶפְשָׁר לְהָקֵל.<p dir="rtl">
 "וְסִפֵּר לִי יָדִיד שֶׁלָּמַד בִּישִׁיבַת סְלַבּוֹדְקָה וְהָיָה מְקֹרָב לְרַבֵּנוּ, שֶׁשָּׁאַל פַּעַם אַחַת אֶת הַחֲזוֹן אִישׁ כַּמָּה שָׁעוֹת לִישֹׁן? וְהֵשִׁיבוֹ: שְׁמוֹנֶה. וּשְׁאָלוֹ: הֲרֵי כָּתוּב 'בְּמִעוּט שֵׁנָה'? וְהֵשִׁיבוֹ רַבֵּנוּ: זֶה נִקְרָא מִעוּט שֵׁנָה! [כְּלוֹמַר, שֶׁהָעִקָּר לֹא לִישֹׁן יוֹתֵר מִמַּה שֶּׁצָּרִיךְ, וּמַה שֶּׁצָּרִיךְ הוּא הַנִּקְרָא מִעוּט שֵׁנָה] <span class="booklinks" onclick="sendBookLink(this)" onmouseover="setBookLinkTitle(this)">("מַעֲשֵׂה אִישׁ")</span>.<p dir="rtl">
 וּלְמַעֲשֶׂה עִקַּר הַדְּבָרִים כְּבָר מָצוּי בְּדִבְרֵי הַקַּדְמוֹנִים, וְנָבִיא כָּאן שְׁנֵי מְקוֹרוֹת לְזֶה:<p dir="rtl">
<big><b>ד.</b></big> "וְאָמְרוּ בְּשֵׁם הָרַמְבָּ"ם שֶׁהָיָה יָשֵׁן שְׁמוֹנֶה שָׁעוֹת בְּכָל לַיְלָה, וְסִימָן: אָ"ז, יָשַׁנְתִּי אָז יָנוּחַ לִי.." <span class="booklinks" onclick="sendBookLink(this)" onmouseover="setBookLinkTitle(this)">(תִּפְאֶרֶת יִשְׂרָאֵל אָבוֹת פ"ו אוֹת פג)</span>.<p dir="rtl">
<big><b>ה.</b></big> "וּבְוַדַּאי אִי-אֶפְשָׁר לָאָדָם בְּלֹא שֵׁנָה, וְאִם לֹא יִישַׁן גַּם בַּלַּיְלָה יִשְׁתַּגֵּעַ וְיֵצֵא מִדַּעְתּוֹ, וְלָכֵן אוֹמֵר הַתַּנָּא 'בְּמִעוּט שֵׁנָה'" ("לֶחֶם שָׁמַיִם" לְר' יַעֲבֵ"ץ אָבוֹת פ"ו ). <p dir="rtl">
<small>(הערה:<N>ומצאנו בענין זה בספר אזור אליהו <span class="booklinks" onclick="sendBookLink(this)" onmouseover="setBookLinkTitle(this)">(מבעל מחבר ספר 'שבט מוסר')</span> סי' ע"ה פירוש נפלא על מה ששנינו במסכת אבות <span class="booklinks" onclick="sendBookLink(this)" onmouseover="setBookLinkTitle(this)">(פ"ג מ"ד)</span>: רבי חנינא בן חכינאי אומר, הנעור בלילה והמהלך בדרך יחידי והמפנה לבו לבטלה, הרי זה מתחייב בנפשו. וז"ל: עוד יש לפרש שהנעור בלילה אינו מפנה ליבו לבטלה, והטעם שמתחייב הוא זה, שכבר קצבו חז"ל <span class="booklinks" onclick="sendBookLink(this)" onmouseover="setBookLinkTitle(this)">(רמב"ם הל' דעות ד' ד')</span> שיעור שינת האדם שמונה שעות בין יום ולילה, ובזה יהיה בריא אולם לעבודתו יתברך, משום שמיעוט שינה פחות משיעור זה מחלה לאדם, ובא לידי חולאים ומסתכן בעצמו, לכן אמר "הנעור בלילה", שנעור בקום עשה מהשינה שקצבו חז"ל. ולכן לא אמר "הקם משנתו" כדכתיב <span class="booklinks" onclick="sendBookLink(this)" onmouseover="setBookLinkTitle(this)">(משלי ו' ט')</span> "מתי תקום משנתך" אלא אמר "נעור", לרמוז למה שפירשנו, שנעור מתוך השמונה וכו' עכ"ל.)</small><p dir="rtl">
<big><b>ו.</b></big> וּנְסַיֵּם בְּמַאֲמָרוֹ שֶׁל הָרַב הַצַּדִּיק ר' חַיִּים פְרִידְלַנְדֶּר זצ"ל: יֵשׁ דֵּעָה הָאוֹמֶרֶת <span class="booklinks" onclick="sendBookLink(this)" onmouseover="setBookLinkTitle(this)">(ב"ר פר' לד)</span> שֶׁמֵּהָרֶגַע הָרִאשׁוֹן שֶׁאָדָם נוֹלָד יֵשׁ לוֹ יֵצֶר הָרַע, וְזֹאת בְּהִסְתַּמֵּךְ עַל דִּבְרֵי הַכָּתוּב "כִּי יֵצֶר לֵב הָאָדָם רַע מִנְּעוּרָיו" – מִשֶּׁנִּנְעַר לָצֵאת מִמְּעֵי אִמּוֹ, נִתַּן בּוֹ יֵצֶר הָרַע. מַה יֵּצֶר הָרַע יֵשׁ לְתִינוֹק? עַל זֶה שָׁמַעְתִּי מֵהָרַב מִפּוֹנִיבֶז' זצ"ל, שֶׁפַּעַם נִכְנַס בְּנוֹ הַקָּטָן שֶׁל הֶ"חָפֵץ חַיִּים" הַבַּיְתָה. רָצָה הֶחָפֵץ חַיִּים לְהַאֲכִילוֹ. הַיֶּלֶד סֵרַב. אָמַר עַל כָּךְ הֶ"חָפֵץ חַיִּים": חֲזַ"ל אוֹמְרִים עַל הַפָּסוּק "כִּי יֵצֶר לֵב הָאָדָם רַע מִנְּעוּרָיו" דְּהַיְנוּ שֶׁיֵּצֶר הָרַע מִתְעוֹרֵר כְּבָר אֵצֶל הַתִּינוֹק. וְכִי מַה "יֵצֶר הָרַע" יָכוֹל לְפַתּוֹת תִּינוֹק? הוּא אֵינוֹ יָכוֹל לָבֹא אֶל הַיֶּלֶד הַיְּהוּדִי וּלְפַתּוֹתוֹ בְּמַאֲכָלוֹת אֲסוּרוֹת. עַל כֵּן בְּתַחְבּוּלוֹת הוּא עוֹשֶׂה אֶת מִלְחַמְתּוֹ. הוּא בָּא אֶל הַיֶּלֶד וּמַצְדִּיקוֹ, שֶׁאָמְנָם כֵּן, אֵינְךָ יָכוֹל לֶאֱכֹל וְלִזְלֹל כְּגוֹי. הַתּוֹרָה אוֹסֶרֶת זֹאת עָלֶיךָ. עַל כֵּן, אַל תֹּאכַל. וְכַמּוּבָן מַטְּרָתוֹ שֶׁל הַיֵּצֶר הָרַע בְּכָךְ הִיא לְהַחֲלִישׁ אֶת הַיֶּלֶד כְּדֵי שֶׁלֹּא יִהְיֶה לוֹ הַכֹּחַ לְקַיֵּם מִצְווֹת <span class="booklinks" onclick="sendBookLink(this)" onmouseover="setBookLinkTitle(this)">("מְסִלּוֹת חַיִּים בְּחִנּוּךְ" עַמּוּד 88)</span>.<p dir="rtl">
 בְּאַחַת הַשְּׂמָחוֹת בָּהּ הִשְׁתַּתֵּף וְדָרַשׁ הָרַב מִפּוֹנִיבֶז' זצ"ל, סִפֵּר בְּתוֹךְ דְּבָרָיו מַה שֶּׁשָּׁמַע מֵהֶחָפֵץ חַיִּים זצ"ל, שֶׁאָמַר פַּעַם: פֶּלֶא הוּא, שְׁנֵי יְלָדִים נוֹלְדוּ בְּאוֹתָהּ עֲיָרָה, וּשְׁנֵיהֶם גְּדֵלִים יַחַד עִם אוֹתָם הַתְּנָאִים. וְאַף עַל פִּי כֵן הַיֶלֶד הַיְהוּדִי חַלָּשׁ וְרָזֶה וְלֹא רוֹצֶה לֶאֱכֹל, וְאִמָּא שֶׁלּוֹ רָצָה אַחֲרָיו וּמְשַׁדֶּלֶת אוֹתוֹ בְּדִבּוּרִים וּבְכֹחַ שֶׁיֹּאכַל קִמְעָה, וּמֵאִידָךְ הַיֶּלֶד הַשֵּׁנִי, שֶׁהוּא לְהַבְדִּיל אֶלֶף אַלְפֵי הַבְדָּלוֹת "שֵׁייגֶעץ" גּוֹי, אוֹכֵל הַרְבֵּה לְתֵאָבוֹן, וְחָסֹן וּבָרִיא, מַה פֵּשֶׁר הַחִלּוּק?<p dir="rtl">
אֶלָּא שֶׁאוֹתוֹ יֵצֶר הָרַע שֶׁאוֹמֵר לְיֶלֶד יְהוּדִי, אַל תֹּאכַל, אַל תִּשְׁתֶּה, אַל תִּישַׁן, כְּדֵי שֶׁלֹּא יִהְיֶה לוֹ כֹּחַ לַעֲבוֹדַת ה', אוֹתוֹ יֵצֶר הָרַע אוֹמֵר לַיֶּלֶד הַגּוֹי תֹּאכַל הַרְבֵּה וְתִישַׁן הַרְבֵּה, וְיִהְיֶה לְךָ הַרְבֵּה כֹּחַ, וְתוּכַל לִהְיוֹת רָשָׁע גָּדוֹל וְרוֹצֵחַ גָּדוֹל וְלַעֲשׂוֹת הַרְבֵּה צָרוֹת לַיְּהוּדִים ("מֵאִיר עֵינֵי יִשְׂרָאֵל" מִפִּי הָרַב הַגָּאוֹן רַבִּי מְנַחֵם גְּרוֹסְבַּרְד שְׁלִיטָ"א, שֶׁהַדְּבָרִים נֶאֶמְרוּ בְּשִׂמְחַת הַבַּר מִצְוָה שֶׁלּוֹ).<p dir="rtl">
<h2 dir="rtl" id="612_yitgaber_kaari, פרק ג זמן תורה לחוד וזמן תפלה לחוד (קל וחמר שלא להתעסק בדברים בטלים)">פֶּרֶק ג - זְמַן תּוֹרָה לְחוּד וּזְמַן תְּפִלָּה לְחוּד (קַל וָחֹמֶר שֶׁלֹּא לְהִתְעַסֵּק בִּדְבָרִים בְּטֵלִים)</h2><p dir="rtl">
<big><b>א.</b></big> בְּהִלְכוֹת ת"ת <span class="booklinks" onclick="sendBookLink(this)" onmouseover="setBookLinkTitle(this)">(פ"ג הי"ד)</span> כָּתַב הָרַמְבָּ"ם: "אֵין דִּבְרֵי תּוֹרָה מִתְקַיְּמִים בְּמִי שֶׁמְּרַפֶּה עַצְמוֹ עֲלֵיהֶן, וְלֹא בְּאֵלּוּ שֶׁלּוֹמְדִין מִתּוֹךְ עִדּוּן וּמִתּוֹךְ אֲכִילָה וּשְׁתִיָּה, אֶלָּא בְּמִי שֶׁמֵּמִית עַצְמוֹ עֲלֵיהֶן וּמְצַעֵר גּוּפוֹ תָּמִיד וְלֹא יִתֵּן שֵׁנָה לְעֵינָיו וּלְעַפְעַפָּיו תְּנוּמָה". וּבְהִלְכוֹת דֵּעוֹת <span class="booklinks" onclick="sendBookLink(this)" onmouseover="setBookLinkTitle(this)">(פ"ד ה"ד)</span> כָּתַב הָרַמְבָּ"ם: "הַיּוֹם וְהַלַּיְלָה אַרְבַּע וְעֶשְׂרִים שָׁעוֹת, דַּי לוֹ לְאָדָם לִישֹׁן שְׁלִישָׁן שֶׁהוּא שְׁמוֹנֶה שָׁעוֹת". וּמַה גַּם שֶׁכּוֹתֵב הַטַּ"ז <span class="booklinks" onclick="sendBookLink(this)" onmouseover="setBookLinkTitle(this)">(אהע"ז סִימָן כה)</span> "שָׁוְא לָכֶם מַשְׁכִּימֵי קוּם מְאַחֲרֵי שֶׁבֶת אֹכְלֵי לֶחֶם הָעֲצָבִים, כֵּן יִתֵּן לִידִידוֹ שֵׁנָא" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קכז)</span>, שֶׁגַּם לְאֵלֶּה שֶׁיְּשֵׁנִים הוּא יִתֵּן תּוֹרָה כְּמוֹ לְמַשְׁכִּימֵי קוּם וּמְאַחֲרֵי שֶׁבֶת, פֶּלֶא עָצוּם!<p dir="rtl">
אוֹמֵר הָרַב הַגָּאוֹן הַצַּדִּיק מוֹרִי וְרַבִּי ר' רְאוּבֵן יוֹסֵף גֶּרְשֶׁנוֹבִיץ זצ"ל: זֶה תָּלוּי אִם הוּא אוֹכֵל "לֶחֶם הָעֲצָבִים", יְהוּדִי שֶׁבְּשָׁעָה שֶׁיְּאַמֵּץ כֹּחוֹתָיו לְנַדֵּד שֵׁנָה מֵעֵינָיו זֶה לֹא יַפְרִיעַ לוֹ לְעִקַּר לִמּוּדוֹ בְּסִדְרֵי הַיְשִׁיבָה וְהַכּוֹלֵל, הֲרֵי שֶׁמֵּחוֹבָתוֹ לְנַדֵּד שֵׁנָה מֵעֵינָיו, וְאִם לָאו, כָּל תּוֹרָתוֹ שֶׁלָּמַד לֹא תִּתְקַיֵּם בּוֹ, "אֵין דִּבְרֵי תּוֹרָה מִתְקַיְּמִים בְּמִי שֶׁמְּרַפֶּה עַצְמוֹ עֲלֵיהֶם, וְלֹא יִתֵּן שֵׁנָה לְעֵינָיו וּלְעַפְעַפָּיו תְּנוּמָה".<p dir="rtl">
אַךְ אִם אַחֲרֵי שֶׁמִּלֵּא אֶת כָּל הַיּוֹם לְתוֹרָה כִּדְּבָעֵי, הַהִתְאַמְּצוּת לִלְמֹד עוֹד בַּלַּיְלָה תַּפְרִיעַ לְלִמּוּדוֹ בְּגֶדֶר שֶׁל "אֹכְלֵי לֶחֶם הָעֲצָבִים", וַדַּאי שֶׁשָּׁוְא לוֹ לְנַדֵּד שֵׁנָה מֵעֵינָיו, וְהַקָּבָּ"ה יִתֵּן לוֹ אֶת שְׁלֵמוּתוֹ בַּתּוֹרָה בְּלִי נְדוּדֵי שֵׁנָה! יִוָּעֵץ הַצַּדִּיק עִם רַבּוֹ לִבְדֹּק מַה בְּכֹחוֹ <span class="booklinks" onclick="sendBookLink(this)" onmouseover="setBookLinkTitle(this)">(מֵהַסֵּפֶר וּבָחַרְתָּ בַּחַיִּים עמ' עב)</span>.<p dir="rtl">
הוּא הַדִּין לְעִנְיָנֵנוּ, אִם לִמּוּדוֹ בַּלַּיְלָה יַפְרִיעַ לוֹ לָקוּם לַתְּפִלָּה וּלְהִתְפַּלֵּל כָּרָאוּי, נֶחְשָׁב לִמּוּדוֹ בַּלַּיְלָה בְּגֶדֶר שֶׁל "אֹכְלֵי לֶחֶם הָעֲצָבִים", דְּמַחְסִיר בִּיסוֹד הַתּוֹרָה שֶׁהוּא הַתְּפִלָּה שֶׁמְּבִיאָה לְיִרְאַת שָׁמַיִם (כַּמְבֹאָר מִדִּבְרֵי מָרָן הָרַב שַׁךְ זצוק"ל הַמּוּבָאִים לְהַלָּן), וּוַדַּאי שֶׁשָּׁוְא לוֹ לְנַדֵּד שֵׁנָה מֵעֵינָיו, וַה' יִתֵּן לוֹ שְׁלֵמוּתוֹ בְּלִי נְדוּדֵי שֵׁנָה כַּנַּ"ל.<p dir="rtl">
<big><b>ב.</b></big> מִמִּשְׁנָתוֹ שֶׁל מָרָן הָרַב שַׁךְ זצוק"ל: בַּסֵּפֶר "מָסֹרֶת הַחִנּוּךְ" מְסֻפָּר עַל אַבְרֵךְ אֶחָד שֶׁהָיָה מִתְפַּלֵּל קָבוּעַ בְּמִנְיַן שַׁחֲרִית בַּיְּשִׁיבָה, שֶׁהִפְסִיק בִּתְקוּפָה מְסֻיֶּמֶת מִמִּנְהָגוֹ זֶה, כֵּיוָן שֶׁלִּמּוּדוֹ בַּלַּיְלָה נִמְשַׁךְ עַד שָׁעָה מְאֻחֶרֶת בְּיוֹתֵר, וְלֹא הָיָה יָכוֹל לָקוּם לִשְׁעַת הַתְּפִלָּה בַּיְּשִׁיבָה. פָּנָה אֵלָיו רַבֵּנוּ וּשְׁאָלוֹ: "לָמָּה הִפְסַקְתָּ לָבֹא לְשַׁחֲרִית בַּיְּשִׁיבָה?" הֵשִׁיבוֹ הָאַבְרֵךְ, שֶׁאִם יִרְצֶה לָבֹא לַתְּפִלָּה בַּיְּשִׁיבָה, יִצְטָרֵךְ לְהַמְעִיט בְּלִמּוּדוֹ. אָמַר לוֹ רַבֵּנוּ: "זֶה כְּדַאי, שֶׁהֲרֵי אָמְרוּ חֲזַ"ל 'כָּל שֶׁאֵין יִרְאָתוֹ קוֹדֶמֶת לְחָכְמָתוֹ אֵין חָכְמָתוֹ מִתְקַיֶּמֶת'. אִם כֵּן כְּדֵי שֶׁיִּתְקַיֵּם הַלִּמּוּד, צָרִיךְ לְהַקְדִּים לוֹ יִרְאַת שָׁמַיִם, וְיִרְאַת שָׁמַיִם נִקְנֵית בִּתְפִלָּה בַּיְּשִׁיבָה מִתּוֹךְ מְתִינוּת, מִמֵּילָא הַדָּבָר כְּדַאי, אַף עַל פִּי שֶׁגּוֹרֵם לְהַמְעִיט מִזְּמַן הַלִּמּוּד".<p dir="rtl">
וְכָךְ אָמַר רַבֵּנוּ בְּשִׂיחָה לִבְנֵי הַיְשִׁיבָה: "זוֹ לֹא דֶּרֶךְ חָכְמָה לִלְמֹד בַּלַּיְלָה וְלֹא לָקוּם בַּבֹּקֶר לַתְּפִלָּה, אִי אֶפְשָׁר שֶׁזֶּה יִהְיֶה כָּךְ, הַלֹּא כָּל גְּדוֹלֵי יִשְׂרָאֵל הָיוּ זְהִירִים בַּתְּפִלָּה, מִלְּבַד שֶׁהָיוּ יְגֵעִים בְּלִמּוּד הַתּוֹרָה, כִּי הַתְּפִלָּה מַקְנָה לְאָדָם יִרְאַת שָׁמַיִם, אֲשֶׁר כָּאָמוּר, בִּלְעָדֶיהָ אֵין מָקוֹם לְתוֹרָה..".<p dir="rtl">
וּבְמִכְתָּב מִשְּׁנַת תשל"ז מְעוֹרֵר רַבֵּנוּ, עַל חֲשִׁיבוּת הַתְּפִלָּה בִּמְקוֹם הַלִּמּוּד: "הִנֵּה אָבוֹא לְהָעִיר לָכֶם עַל עִנְיָן נִכְבָּד, אֲשֶׁר חֲזַ"ל דָּרְשׁוּ עַל הַפָּסוּק "כְּרֻם זֻלֻּת לִבְנֵי אָדָם", זוֹ תְּפִלָּה שֶׁבְּנֵי אָדָם מְזַלְזְלִים בָּהּ. הִנֵּה נַעַר הָיִיתִי וְגַם זָקַנְתִּי וְכָל יָמַי גָּדַלְתִּי בְּהַיְשִׁיבוֹת וְרָאִיתִי אֵיךְ שֶׁרַבּוֹתַי הִקְפִּידוּ עַל עִנְיְנֵי תְּפִלָּה, וּבִפְרָט עַל אֵלּוּ שֶׁהָיוּ נִמְצָאִים בְּמִסְגֶּרֶת הַיְשִׁיבָה, שֶׁיִּהְיֶה תְּפִלָּתָם דַּוְקָא בְּצִבּוּר הַיְשִׁיבָה. וְהַתְּפִלָּה הִיא מִיסוֹדוֹת שֶׁל קִיּוּם הַיְשִׁיבָה, וְהִיא רְצוּיָה בְּיוֹתֵר בַּמָּקוֹם שֶׁלּוֹמְדִים. וְחָכְמַת הַתּוֹרָה אֵין לָהּ קִיּוּם אִם יֵשׁ חַס וְחָלִילָה אֵיזֶה זִלְזוּל בְּמִצְוַת הַתְּפִלָּה.<p dir="rtl">
כָּל יָמָיו הִקְפִּיד רַבֵּנוּ הַגָּדוֹל, לְגַדֵּל וּלְרוֹמֵם אֶת עֵרֶךְ הַתְּפִלָּה בְּהַקְפָּדָה עַל זְמַנָּהּ מִתּוֹךְ מְסִירוּת נֶפֶשׁ. וְכָךְ מֵעִיד תַּלְמִידוֹ הַגָּאוֹן רַבִּי אִיתָמָר גַּרְבּוּז שְׁלִיטָ"א: "מֵעוֹלָם לֹא אִחֵר מִלָּבֹא בַּזְּמַן לַתְּפִלָּה, וְהָיָה מַקְפִּיד לָבֹא רֶבַע שָׁעָה קֹדֶם, מִתְעַטֵּף בְּטַלִּית וּמַתְחִיל לְהִתְפַּלֵּל עוֹד קֹדֶם שֶׁהִתְחִיל הַצִּבּוּר לְהִתְפַּלֵּל, תְּפִלָּה בִּמְתִינוּת מִתּוֹךְ הַסִּדּוּר מִלָּה בְּמִלָּה כְּמוֹנֶה מָעוֹת".<p dir="rtl">
וּפַעַם אַחַת כְּשֶׁהָיָה בַּבֹּקֶר בְּבֵית חוֹלִים 'תֵּל הַשּׁוֹמֵר', חָזַר לַיְּשִׁיבָה וְאָמַר: "הָיִיתִי הַיּוֹם בְּבֵית הַחוֹלִים בְּשָׁעָה שֶׁבַע. כָּל הָרוֹפְאִים וְהָאֲחָיוֹת כֻּלָּם כְּבָר הָיוּ בַּזְּמַן, וְלָמָּה בַּיְּשִׁיבָה אֵין מְבִינִים שֶׁצְּרִיכִים לָבֹא בַּזְּמַן?!?"<p dir="rtl">
<big><b>ג.</b></big> וּבַסֵּפֶר אוֹר לְצִיּוֹן עמ' קד כָּתוּב: יֵשׁ שֶׁנִּשְׁאָרִים לִלְמֹד בַּלַּיְלָה עַד שָׁעָה מְאֻחֶרֶת, וּבַבֹּקֶר בָּאִים לְהִתְפַּלֵּל מְאֻחָר לְאַחַר שֶׁעָבַר זְמַן קְרִיאַת שְׁמַע. וְזֶה פֶּלֶא, לוֹקְחִים אֶת הַתּוֹרָה שֶׁל הַקָּבָּ"ה וּמִשְׁתַּמְּשִׁים בָּהּ נֶגְדּוֹ חַס וְשָׁלוֹם. הַגָּאוֹן הַצַּדִּיק חָכָם צַדְקָה חוּצִין זצ"ל אָמַר שֶׁתָּמִיד הָיָה קָם בְּהָנֵץ הַחַמָּה, יוֹם אֶחָד אִחֵר אֶת הָנֵץ וְחָשַׁשׁ מֵחִלּוּל ה', שֶׁיֹּאמְרוּ שֶׁבָּא לְהִתְפַּלֵּל כָּל כָּךְ מְאֻחָר. וְאִם לֹא יְכוֹלִים לָקוּם בְּהָנֵץ, לְפָחוֹת לֹא לְאַחַר זְמַן קְרִיאַת שְׁמַע.<p dir="rtl">
כָּל זֶה יַחֲשֹׁב לְעַצְמוֹ, אֲבָל כַּמּוּבָן שֶׁאֵין לוֹ לָדוּן אֲחֵרִים שֶׁבָּאִים לְהִתְפַּלֵּל מְאֻחָר, כִּי יִתָּכְנוּ סִבּוֹת רַבּוֹת לְמַעֲשֵׂיהֶם, וֶהֱוֵי דָּן אֶת כָּל הָאָדָם לְכַף זְכוּת.<p dir="rtl">
<big><b>ד.</b></big> הַחִידָ"א בְּסִפְרוֹ כִּסֵּא דָּוִד <span class="booklinks" onclick="sendBookLink(this)" onmouseover="setBookLinkTitle(this)">(סוֹף דְּרוּש יג אוֹת ב)</span> כָּתַב: כִּי הִנֵּה נִמְצָא תַּלְמִידֵי חֲכָמִים שֶׁרוֹצִים לִלְמֹד וְיוֹשְׁבִים בַּלֵּילוֹת כַּמָּה שָׁעוֹת בת"ת, אַךְ לְמַחְסוֹר, שֶׁמְּאַבְּדִים קְרִיאַת שְׁמַע בְּעוֹנָתָהּ וּתְפִלָּה בְּצִבּוּר, וְלֹא אִכְפַּת לְהוּ, כִּי סָבְרוּ דִּטְפֵי עָדִיף לִלְמֹד. וְגַם בַּיּוֹם אִם לוֹמְדִים וּזְמַן מִנְחָה עוֹבֵר אֵינָם שָׂמִים עַל לֵב, וּבִשְׁקִיעַת הַחַמָּה, שָׁם הֵיכָא דְּגַרְסֵי אוֹמְרִים תְּפִלַּת מִנְחָה, א' לְמַעְלָה וְז' לְמַטָּה וְכוּ', וְשָׁרֵי לְהוּ מָרַיְיהוּ, כִּי כָּל אֵלּוּ הֵם עֲווֹנוֹת, וּמַה גַּם לְתַלְמִידֵי חֲכָמִים, דִּשְׁגָגוֹת נֶחְשָׁבִים לִזְדוֹנוֹת, כמ"ש פ"ב דִּמְצִיעָא, וְלֹא הַמִּדְרָשׁ הוּא הָעִקָּר אֶלָּא הַמַּעֲשֶׂה. וְחוּץ מֵהַחֵטְא עַצְמוֹ, הִנֵּה מְצֹרָף עֲוֹן חִלּוּל ה' הֶחָמוּר, דְּיֹאמְרוּ הֲמוֹן הָעָם: רְאִיתֶם תַּלְמִיד חָכָם שֶׁאֵינוֹ מִתְפַּלֵּל בְּצִבּוּר וְכוּ'. וְהַיְנוּ דְּאָמַר ר' יְהוּדָה אַשְׁרֵי מִי שֶׁעֲמָלוֹ בַּתּוֹרָה וְעוֹשֶׂה נַחַת רוּחַ לְיוֹצְרוֹ, דְּלָא סַגִּי עֲמָלָהּ שֶׁל תּוֹרָה לְחוּד, רַק צָרִיךְ שֶׁיַּעֲשֶׂה נַחַת רוּחַ לְיוֹצְרוֹ, שֶׁלֹּא יַחֲטִיא הַשַּׂעֲרָה מִכָּל מִצְווֹת דְּאוֹרַיְיתָא וּדְרַבָּנָן.<p dir="rtl">
וְזֶה רֶמֶז הַכָּתוּב אִם בְּחֻקֹּתַי תֵּלֵכוּ וְאֶת מִצְוֹתַי תִּשְׁמְרוּ וַעֲשִׂיתֶם אֹתָם, וְאָמְרוּ בְּתוֹרַת כֹּהֲנִים: אִם בְּחֻקֹּתַי תֵּלֵכוּ, שֶׁתִּהְיוּ עֲמֵלִין בַּתּוֹרָה, וְאַחַר כָּךְ אָמַר וְאֶת מִצְוֹתַי תִּשְׁמְרוּ, כְּלוֹמַר הֶעָמֵל בַּתּוֹרָה צָרִיךְ לִשְׁמֹר הַמִּצְווֹת וְלַעֲשׂוֹתָם, אֲבָל לִלְמֹד וּלְבַטֵּל מִצְווֹת, לֹא [בְּאֵלֶּה] בָּחַר ה', כִּי תַּכְלִית חָכְמָה, תְּשׁוּבָה וּמַעֲשִׂים טוֹבִים. וְהָכִי אָמְרִינַן בִּיבָמוֹת דַּף קט: תַּנְיָא ר' יוֹסִי אוֹמֵר כָּל הָאוֹמֵר אֵין לוֹ תּוֹרָה, אֵין לוֹ תּוֹרָה. פְּשִׁיטָא, אֶלָּא כָּל הָאוֹמֵר אֵין לוֹ אֶלָּא תּוֹרָה, אֵין לוֹ אֶלָּא תּוֹרָה. הָא נָמֵי פְּשִׁיטָא, אֶלָּא דַּאֲפִלּוּ תּוֹרָה אֵין לוֹ. מַאי טַעֲמָא, אָמַר רַב פַּפָּא אָמַר קְרָא וּלְמַדְתֶּם וַעֲשִׂיתֶם, כָּל שֶׁיֶּשְׁנוֹ בַּעֲשִׂיָּה יֶשְׁנוֹ בִּלְמִידָה, כָּל שֶׁאֵינוֹ בַּעֲשִׂיָּה אֵינוֹ בִּלְמִידָה. עכ"ל.<p dir="rtl">
<big><b>ה.</b></big> תַּלְמִיד הֶחָפֵץ חַיִּים רַבִּי יִצְחָק בֶּן מְנַחֵם זצ"ל סִפֵּר אֶת הַמַּעֲשֶׂה הַבָּא (מוּבָא בְּסֵפֶר "הֶחָפֵץ חַיִּים - חַיָּיו וּפָעֳלוֹ"): בְּאַחַד הַלֵּילוֹת, יָשַׁבְנוּ בְּהֵיכַל הַיְשִׁיבָה חֲבוּרָה גְּדוֹלָה שֶׁל בְּנֵי הַיְשִׁיבָה וְלָמַדְנוּ בְּהַתְמָדָה עֲצוּמָה. הַשָּׁעָה הָיְתָה לְאַחַר חֲצוֹת הַלַּיְלָה, אֲבָל מִי הִתְחַשֵּׁב בְּאוֹתָם יָמִים יָפִים בַּשָּׁעוֹן? מִי הִקְשִׁיב לְצִלְצוּלָיו, בְּשָׁעָה שֶׁכָּל תְּשׂוּמֶת לִבּוֹ הָיְתָה לִשְׁמֹעַ אֶת קוֹלוֹתֵיהֶם שֶׁל הַתַּנָּאִים וְהָאָמוֹרָאִים הַבּוֹקְעִים וְעוֹלִים מִתּוֹךְ דַּפֵּי הַגְּמָרָא.<p dir="rtl">
לְפֶתַע נִפְתְּחָה דֶּלֶת הֵיכַל הַיְשִׁיבָה, לָאוּלָם נִכְנְסוּ רַבֵּנוּ הֶחָפֵץ חַיִּים וַחֲתָנוֹ ר' צְבִי. שְׁנֵי קְדוֹשֵׁי עֶלְיוֹן, עַמּוּדֵי הַתּוֹרָה וְהַיִּרְאָה, מְזַכִּים אוֹתָנוּ בְּבִקּוּר בַּחֲצוֹת הַלַּיְלָה, בְּשָׁעָה שֶׁשַּׁעֲרֵי הָרַחֲמִים פְּתוּחִים לִרְוָחָה לְקַבֵּל אֶת קוֹלוֹת לִמּוּד הַתּוֹרָה הָעוֹלִים לִמְרוֹמִים בְּשָׁעָה שֶׁהַכִּנּוֹר מְנַגֵּן מֵאֵלָיו.. מְאֹרָע פִּתְאֹמִי זֶה גָּרַם לָנוּ לְהִתְלַהֲבוּת יֶתֶר בְּלִמּוּדֵנוּ, וְהַתְמָדָתֵנוּ הִתְגַּבְּרָה בְּיֶתֶר שְׂאֵת וּבְיֶתֶר עֹז.<p dir="rtl">
אַךְ הִנֵּה מְסַמֵּן הֶחָפֵץ חַיִּים בְּיָדוֹ לְאוֹת שֶׁבִּרְצוֹנוֹ לְהַשְׁמִיעֵנוּ דָּבָר. מוּבָן שֶׁמִּיָּד מִשְׂתָּרֶרֶת שְׁתִיקָה, וְכֻלָּנוּ שָׂמִים אָזְנֵינוּ כַּאֲפַרְכֶּסֶת לִשְׁמֹעַ מַה בְּפִיו שֶׁל גְּאוֹן יִשְׂרָאֵל וּקְדוֹשׁוֹ לוֹמַר לְתַלְמִידָיו בַּחֲצִי הַלַּיְלָה. וְהִנֵּה שׁוֹמְעִים אָנוּ אֶת קוֹלוֹ: יְלָדִים יְקָרִים! לְכוּ לִישֹׁן, כְּבָר הִגִּיעַ חֲצוֹת הַלַּיְלָה, אָסוּר לָכֶם לְהִתְעַיֵּף יֶתֶר עַל הַמִּדָּה וּלְהַחֲלִישׁ אֶת בְּרִיאוּתְכֶם, לְכוּ לִישֹׁן! כָּךְ מְצַוָּה עֲלֵיכֶם הַתּוֹרָה! יְלָדִים יְקָרִים לְכוּ לִישֹׁן – זוֹ הָיְתָה שִׁירַת הַלַּיְלָה שֶׁשָּׁמַעְנוּ מִפִּיו שֶׁל קְדוֹשׁ עֶלְיוֹן בְּדוּמִיַּת חֲצוֹת.<p dir="rtl">
אַךְ מוּזָר הַדָּבָר שֶׁהַדְּבָרִים שֶׁשָּׁמַעְנוּ זֶה עַתָּה פָּעֲלוּ בְּאֹפֶן הָפוּךְ. דּוֹמֶה הָיָה עָלֵינוּ כְּאִלּוּ שָׁמַעְנוּ דִּבְרֵי הִתְעוֹרְרוּת לְהִתְחַזֵּק בְּלִמּוּד הַתּוֹרָה וּלְהוֹסִיף הַתְמָדָה עַל הַתְמָדָתֵנוּ. וְלָכֵן, לֹא רַק שֶׁלֹּא הִפְסַקְנוּ לִלְמֹד, אֶלָּא הִמְשַׁכְנוּ אֶת לִמּוּדֵנוּ בְּיֶתֶר מֶרֶץ וּבְיֶתֶר הִתְלַהֲבוּת, לַמְרוֹת שֶׁתָּמִיד הָיָה קָדוֹשׁ עֲבוּרֵנוּ כָּל דָּבָר שֶׁיָּצָא מִפִּי רַבֵּנוּ הֶחָפֵץ חַיִּים.<p dir="rtl">
אָמְנָם כִּמְעַט יְלָדִים הָיִינוּ, הוֹסִיף וְסִפֵּר רַבִּי יִצְחָק, יְלָדִים תְּמִימִים וּטְהוֹרִים, וְלִבֵּנוּ מָלֵא בְּהִתְלַהֲבוּת שֶׁל תֹּם וּנְעוּרִים.<p dir="rtl">
מִשֶּׁרָאָה הֶחָפֵץ חַיִּים שֶׁלֹּא רַק שֶׁלֹּא הִפְסַקְנוּ לִלְמֹד, אֶלָּא שֶׁהִמְשַׁכְנוּ לִלְמֹד בְּיֶתֶר הִתְלַהֲבוּת, טִפֵּס בְּעַצְמוֹ עַל הַסַּפְסָלִים וְהִקְטִין אֶת אוֹר הַמְּנוֹרוֹת [חַשְׁמַל עוֹד לֹא הָיָה בְּרָאדִין בְּאוֹתָם יָמִים, וְהַיְשִׁיבָה הָיְתָה מוּאֶרֶת בִּמְנוֹרוֹת נֵפְט גְּדוֹלוֹת]. כָּךְ עָבַר מִמְּנוֹרָה לִמְנוֹרָה, עָלָה וְיָרַד מִסַּפְסָל לְסַפְסָל עַד שֶׁהֶחֱלִישׁ אֶת כָּל הָאוֹרוֹת, וְחָזַר שׁוּב עַל בַּקָּשָׁתוֹ: יְלָדִים יְקָרִים, לְכוּ לִישֹׁן! שְׁמִירַת בְּרִיאוּתֵנוּ הָיְתָה בְּרֹאשׁ מַעְיָנָיו! <span class="booklinks" onclick="sendBookLink(this)" onmouseover="setBookLinkTitle(this)">(מוֹרֶשֶׁת אָבוֹת פָּרָשַׁת וָאֶתְחַנַּן)</span>.<p dir="rtl">
<big><b>ו.</b></big> עַל הַגָּאוֹן הַקָּדוֹשׁ  ר' אֶלְחָנָן וַסֶּרְמַן הַשֵּׁם יִקֹּם דָּמוֹ זצ"ל מְסֻפָּר: בִּתְקוּפָה מְסֻיֶּמֶת, כְּשֶׁנּוֹדַע לוֹ שֶׁיֵּשׁ בַּיְּשִׁיבָה רַבִּים מְאַחֲרֵי שֶׁבֶת, הַמַּאֲרִיכִים לִלְמֹד בְּהַתְמָדָה רֹב שְׁעוֹת הַלַּיְלָה, הָלַךְ רַבִּי אֶלְחָנָן בְּכָל לַיְלָה קָרוֹב לַחֲצוֹת דֶּרֶךְ אֲרֻכָּה מִבֵּיתוֹ אֶל הֵיכַל הַיְשִׁיבָה, בִּכְדֵי לְכַבּוֹת אֶת הָאוֹרוֹת וּלְזָרֵז אֶת הַתַּלְמִידִים שֶׁיֵּלְכוּ לִישֹׁן וּלְהַחֲלִיף כֹּחַ <span class="booklinks" onclick="sendBookLink(this)" onmouseover="setBookLinkTitle(this)">(אוֹר אֶלְחָנָן)</span>.<p dir="rtl">
<big><b>ז.</b></big> וְאִם מִלִּמּוּד הַתּוֹרָה מְחֻיָּב הָאָדָם לְהַפְסִיק בִּשְׁבִיל הַמַּטָּרוֹת הַנַּ"ל, עַל אַחַת כַּמָּה וְכַמָּה שֶׁמְּחֻיָּב הוּא לְהַפְסִיק מִשְּׁאַר עִסּוּקָיו בַּעֲבוּרָן.<p dir="rtl">
כּוֹתֵב עַל כָּךְ בְּסֵפֶר פֶּלֶא יוֹעֵץ בְּעֵרֶךְ 'שינה': תַּנֵּינָא, שֵׁנָה שֶׁל שַׁחֲרִית מוֹצִיאָה אֶת הָאָדָם מִן הָעוֹלָם, וַחֲבָל עַל דְּמִשְׁתַּכְּחִין, וּבִפְרָט בִּימוֹת הַקַּיִץ, שֶׁבִּתְחִלַּת הַלַּיְלָה עַל עָמְדָם יַעֲמֹדוּ, אוֹ לְמִיבְדַּק בְּכִתְבֵי חוּשְׁבָּנַיְיהוּ, אוֹ בִּשְׂחוֹק וְשִׂמְחַת מְרֵעוּת, וִישֵׁנִים שֵׁנָה שֶׁל שַׁחֲרִית עַד שֶׁיַּעֲבֹר זְמַן קְרִיאַת שְׁמַע וּתְפִלָּה, וּכְשֶׁעוֹמְדִים מִשְּׁנָתָם עוֹלָם חָשַׁךְ בַּעֲדָם, שֶׁרוֹצִים לְמַהֵר לֵילֵךְ לַחֲנוּת לְעִסְקָם, וְאוֹמְרִים אַחַר עֲבֹר זְמַן קְרִיאַת שְׁמַע תְּפִלָּה חֲטוּפָה וּקְטוּפָה, הֲתָעִיף עֵינֶיךָ בּוֹ וְאֵינֶנּוּ, זֶה דַּרְכָּם כֶּסֶל לָמוֹ. וּבַהֶמְשֵׁךְ דְּבָרָיו כָּתַב: וּכְבָר מִלָּתִי אֲמוּרָה כִּי עַתָּה בַּעֲוֹנוֹתֵינוּ שֶׁחָסַרְנוּ כָּל טוּב, כִּמְעַט כָּל יַהֲדוּתֵנוּ וְכָל עֲבוֹדָתֵנוּ לְבוֹרְאֵנוּ הִנֵּה הִנָּם אֵלּוּ הַשְּׁלֹשָׁה הַתְּפִלּוֹת, וְאִם גַּם זֶה חֶסֶר יְבוֹאֶנּוּ, מָה אָנוּ וּמַה חַיֵּינוּ, וְצַדִּיק הוּא ה' כִּי נַחְנוּ פָּשַׁעְנוּ וּמָרִינוּ, וְעַל כֵּן לֹא נוֹשַׁעְנוּ זֶה כַּמָּה מֵאוֹת שָׁנִים, וְזֶה הוּא בְּעֹכְרֵינוּ וְכוּ'.<p dir="rtl">
<big><b>ח.</b></big> וּבְעֵרֶךְ 'הַשְׁכָּמָה' כָּתַב: וּלְכָל דָּבָר טוֹב צָרִיךְ גָּדֵר וַהֲכָנָה, זְהִירוּת מְבִיאָה לִידֵי זְרִיזוּת. וְכֵן לְעִנְיָן זֶה, הָאִישׁ הַיָּרֵא אֶת ה' וְרוֹצֶה לָקוּם אַשְׁמוּרוֹת וּלְהַשְׁכִּים לְבֵית הַכְּנֶסֶת לְהִתְפַּלֵּל עִם הַצִּבּוּר, וְאֵינוֹ רוֹצֶה לְאַבֵּד טוֹבוֹת הַרְבֵּה, זֶה דַּרְכּוֹ דֶּרֶךְ הַקֹּדֶשׁ, שֶׁלֹּא מְאַחֵר לִהְיוֹת נֵעוֹר בִּתְחִלַּת הַלַּיְלָה, אֲפִלּוּ לַעֲסֹק בַּתּוֹרָה, וְכָל שֶׁכֵּן לִדְבַר הָרְשׁוּת וְשִׂמְחַת הוֹלֵלוּת, רַק יִשְׁכַּב וְעָרְבָה לוֹ שְׁנָתוֹ, וְיַקְדִּים אַשְׁמוּרוֹת, וְיִשְׁתֶּה 'קָאוֶי' לְיַשֵּׁב דַּעְתּוֹ, וּכְדֵי שֶׁיּוּכַל לְנַקּוֹת גּוּפוֹ יָפֶה וְיִפָּנֶה, וְיַעֲסֹק בַּתּוֹרָה כְּשִׁעוּרוֹ אֲשֶׁר חַנַּנּוֹ ה', וְיַשְׁכִּים לְבֵית הַכְּנֶסֶת וְיִתְפַּלֵּל עִם הַצִּבּוּר וְכוּ'. לֹא כֵן (הָרְשָׁעִים) שֶׁמְּאַחֲרִין עַל הַיַּיִן, שֵׁכָר יִרְדֹּפוּ יַיִן יַדְלִיקֵם, שֶׁאֵינָם יְשֵׁנִים רֹב הַלַּיְלָה, וְאִם יָנוּחוּ מְעַט וְיָקוּמוּ כְּשֶׁהַשֶּׁמֶשׁ יוֹצֵא עַל הָאָרֶץ, יֵצְאוּ דְּחוּפִים וּמְבֹהָלִים לְפָעֳלָם וְלַעֲבוֹדָתָם, וְאֵין לָהֶם פְּנַאי לֹא לִשְׁתּוֹת 'קָאוֶי' וְלֹא לִפָּנוֹת, וּמִתְפַּלְּלִים בְּיָחִיד תְּפִלָּה חֲטוּפָה וּקְטוּפָה, וְאַחַר כָּךְ כָּל הַיּוֹם הֵם חוֹלִים, חָשִׁים בְּרֹאשָׁם חָשִׁים בִּבְנֵי מֵעֵיהֶם.. וְנִמְצָא רַע לָהֶם בָּעוֹלָם הַזֶּה וּמַר לָהֶם בָּעוֹלָם הַבָּא. עכ"ל.<p dir="rtl">
<big><b>ט.</b></big> כּוֹתֵב הַגָּאוֹן הָרַב חַיִּים  מִוּוֹלוֹזִ'ין זלה"ה בַּסֵּפֶר רוּחַ חַיִּים <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת פ"ב מִשְׁנָה יג)</span>: וְזֶה שֶׁאָמַר הַכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי ו)</span> "עַד מָתַי עָצֵל תִּשְׁכָּב". ר"ל: אַתָּה הֶעָצֵל, שֶׁאַתָּה צָרִיךְ לִישֹׁן הַרְבֵּה, עַד מָתַי תִּשְׁכַּב. ר"ל: תֹּאמַר לְהַבָּא אֶשְׁכַּב, וְהָיָה לְךָ כְּבָר לִשְׁכַּב. וְאִם תֹּאמַר מָה אִכְפַּת לְךָ, "מָתַי תָּקוּם מִשְּׁנָתְךָ". ר"ל: וַדַּאי תְּאַחֵר זְמַן הַתְּפִלָּה שֶׁהַצִּבּוּר מִתְפַּלְּלִין. לָזֶה אָמַר: וֶהֱוֵי זָהִיר בְּזֶה [בִּקְרִיאַת שְׁמַע וּבִתְפִלָּה] דְּהַיְנוּ שֶׁתִּישַׁן מִקֹּדֶם. עכ"ד.<p dir="rtl">
וְעַל זֶה נֶאֱמָר "הַשְׁכָּמַת בֵּית הַמִּדְרָשׁ שַׁחֲרִית וְעַרְבִית", דְּלִכְאוֹרָה מַה שַּׁיָּךְ הַשְׁכָּמָה בְּעַרְבִית, אֶלָּא כְּבָר מֵעַרְבִית פּוֹעֵל לְהַשְׁכָּמָתוֹ בְּשַׁחֲרִית, דְּלִפְעָמִים נִמְשָׁךְ בָּעֶרֶב אַחַר שִׂיחָה בְּטֵלָה וְכַדּוֹ' וְעַל יְדֵי זֶה לֹא יָקוּם בְּרֹאשׁ צָלוּל לַעֲבוֹדַת הַשֵּׁם יִתְבָּרַךְ (חִזּוּק ח"ג עמ' קלח - הַגָּאוֹן הַצַּדִּיק רַבִּי יִשְׂרָאֵל פְרִידְמַן שְׁלִיטָ"א).<p dir="rtl">
<h2 dir="rtl" id="612_yitgaber_kaari, פרק ד קביעת הרצון לקום כראוי, בטרם יישן">פֶּרֶק ד - קְבִיעַת הָרָצוֹן לָקוּם כָּרָאוּי, בְּטֶרֶם יִישַׁן</h2><p dir="rtl">
<big><b>א.</b></big> צִיּוּר קֹשִׁי הַנִּסָּיוֹן בְּדִמְיוֹנוֹ שֶׁל הָאָדָם טֶרֶם יַגִּיעַ הַנִּסָּיוֹן לְיָדוֹ, וּקְבִיעַת רְצוֹנוֹ לַעֲמֹד בּוֹ בְּכָל מְחִיר חֲשׁוּבִים הֵם מְאֹד. עַד כְּדֵי כָּךְ, שֶׁהַגָּאוֹן הָרַב שִׂמְחָה זִיסְל זצ"ל מֵשִׁיב עַל הַשְּׁאֵלָה בַּמָּה הִשִּׂיגוּ הָאָבוֹת הַקְּדוֹשִׁים וְכָל גְּדוֹלֵי עוֹלָם זַ"ל אֶת מַדְרֵגָתָם וּבַמָּה הָיָה כֹּחָם יָפֶה מִכֹּחֵנוּ, שֶׁהֵם יָדְעוּ אֶת הַכֹּחַ הָאַדִּיר שֶׁבְּצִיּוּרֵי הַלֵּב! <span class="booklinks" onclick="sendBookLink(this)" onmouseover="setBookLinkTitle(this)">(מִכְתָּב מֵאֵלִיָּהוּ ח"ד עמ' 252)</span><p dir="rtl">
וְכָתַב הָרַב דֶּסְלֶר (שָׁם) עַל דְּבָרָיו אֶת הַדְּבָרִים הַבָּאִים: עוֹד סוּג שֶׁל צִיּוּרִים מוֹעִילִים מְאֹד לְתִקּוּן הַמִּדּוֹת, הוּא עַל פִּי מַה שֶּׁאָמַר רַבִּי עֲקִיבָא <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ט.)</span> "כָּל יָמַי הָיִיתִי מִצְטַעֵר עַל פָּסוּק זֶה, מָתַי יָבוֹא לְיָדִי וַאֲקַיְּמֶנּוּ, בְּכָל נַפְשְׁךָ, אֲפִלּוּ הוּא נוֹטֵל אֶת נַפְשְׁךָ וְכוּ'", הַיְנוּ שֶׁתָּמְהוּ תַּלְמִידָיו אֵיךְ הִגִּיעַ לְדַרְגָּה כָּזוֹ שֶׁאֲפִלּוּ כְּשֶׁהָיוּ סוֹרְקִים אֶת בְּשָׂרוֹ בְּמַסְרֵקוֹת שֶׁל בַּרְזֶל הָיָה יָכוֹל לִקְרוֹת קְרִיאַת שְׁמַע וּלְקַבֵּל עֹל מַלְכוּת שָׁמַיִם בְּאַהֲבָה, וְהִסְבִּיר לָהֶם שֶׁאִם הָיָה בָּא לוֹ הָעִנְיָן פִּתְאֹם, וַדַּאי שֶׁלֹּא הָיָה יָכוֹל לְהִתְגַּבֵּר עַל עַצְמוֹ עַד כְּדֵי כָּךְ, אַךְ הוּא הֵכִין אֶת עַצְמוֹ כָּל יָמָיו לָזֶה, כִּי כָּל פַּעַם שֶׁהָיָה קוֹרֵא קְרִיאַת שְׁמַע, בְּתֵבַת "בְּכָל נַפְשְׁךָ" הָיָה מַעֲלֶה בְּדִמְיוֹנוֹ בְּצִיּוּרִים מוּחָשִׁיִּים שֶׁהָיָה מוּמָת בְּעִנּוּיִם עַל קִדּוּשׁ שְׁמוֹ יִתְבָּרַךְ, וְהָיָה שׁוֹאֵף בְּלִבּוֹ לְקַיֵּם מִצְוָה זוֹ בְּשִׂמְחָה, וּמִמֵּילָא כְּשֶׁהִגִּיעָה לְיָדוֹ בֶּאֱמֶת, לֹא הָיְתָה בִּשְׁבִילוֹ דָּבָר חָדָשׁ וְלֹא הָיָה קָשֶׁה לוֹ לְכַוֵּן בַּמְּצִיאוּת מַה שֶּׁכִּוֵּן כְּבָר כָּל כָּךְ הַרְבֵּה פְּעָמִים בְּדִמְיוֹנוֹ (וְעַיֵּן בב"ח אֹרַח חַיִּים סי' סא שֶׁכָּתַב שֶׁכָּל אָדָם יְכַוֵּן בְּתֵבָה זוֹ שֶׁהוּא מְקַבֵּל עַל עַצְמוֹ לִהְיוֹת נֶהֱרָג עַל קִדּוּשׁ ה', וְהַיְנוּ כַּנַּ"ל).<p dir="rtl">
מִזֶּה נִלְמַד עֵצָה נִפְלָאָה לְאָדָם שֶׁרוֹצֶה לַעֲמֹד בְּנִסְיוֹנוֹת, שֶׁיְּכַוֵּן בְּדִמְיוֹנוֹ הַרְבֵּה פְּעָמִים לִפְנֵי בֹּא הַנִּסָּיוֹן אֶת צִיּוּר הַנִּסָּיוֹן וַעֲמִידָתוֹ בּוֹ, וּמַעֲלֶה בְּלִבּוֹ כָּל הַטְּעָמִים וְהַטְּעָנוֹת שֶׁהוּא מִשְׁתַּמֵּשׁ בָּהֶן כְּדֵי לִכְבֹּשׁ אֶת יִצְרוֹ, וְאֵיךְ הוּא שָׂמֵחַ בִּכְבִישָׁתוֹ; וְאָז בְּבֹא הַנִּסָּיוֹן בֶּאֱמֶת, יֵקַל לוֹ לַעֲמֹד בּוֹ, וְזוֹ עֵצָה בְּדוּקָה וּמְנוּסָה. ע"כ.<p dir="rtl">
<big><b>ב.</b></big> וְכֵן כָּתַב הַגָּאוֹן הַקָּדוֹשׁ הָאַדְמוֹ"ר רַבִּי אַהֲרֹן רָאטה זצוק"ל בְּמַאֲמָר מְבַקֵּשׁ אֱמוּנָה פ"ב, וְזֶה לְשׁוֹנוֹ: וְהִנֵּה כְּתִיב <span class="booklinks" onclick="sendBookLink(this)" onmouseover="setBookLinkTitle(this)">(נְחֶמְיָה ט)</span> אַתָּה הוּא ה' הָאֱלֹהִים אֲשֶׁר בָּחַרְתָּ בְּאַבְרָם וְהוֹצֵאתוֹ מֵאוּר כַּשְׂדִּים וְשַׂמְתָּ שְׁמוֹ אַבְרָהָם וּמָצָאתָ אֶת לְבָבוֹ נֶאֱמָן לְפָנֶיךָ וְכוּ'. וְלִכְאוֹרָה אֵיךְ שַׁיָּךְ אֵצֶל הַבּוֹרֵא בָּרוּךְ הוּא לְשׁוֹן "וּמָצָאתָ", הֲלֹא הוּא יוֹצֵר יַחַד לִבָּם וּמֵבִין בְּרֹאשׁ מַה שֶּׁבַּסּוֹף, וְעוֹד מַה הוּא הַלָּשׁוֹן "לְפָנֶיךָ".<p dir="rtl">
רַק אַבְרָהָם אָבִינוּ עָלָיו הַשָּׁלוֹם הָיָה תָּמִיד מַקְדִּים בְּלִבּוֹ כָּל הַנִּסְיוֹנוֹת, כְּמוֹ שֶׁאָמַר רַבִּי עֲקִיבָא בְּשָׁעָה שֶׁסָּרְקוּ בְּשָׂרוֹ בְּמַסְרֵקוֹת שֶׁל בַּרְזֶל וְהָיָה מְקַבֵּל עָלָיו עֹל מַלְכוּת שָׁמַיִם, כָּל יָמַי הָיִיתִי מִצְטַעֵר מָתַי יָבֹא לְיָדִי <span class="booklinks" onclick="sendBookLink(this)" onmouseover="setBookLinkTitle(this)">(דְּהַיְנוּ הַמְּסִירַת נֶפֶשׁ)</span> וַאֲקַיְּמֶנּוּ, וְעַכְשָׁו שֶׁבָּא לְיָדִי לֹא אֲקַיְּמֶנּוּ <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת סא:)</span>. וְכָל שֶׁכֵּן אַבְרָהָם אָבִינוּ בְּוַדַּאי הָיָה בִּבְחִינָה זֹאת, וְכָל הַנִּסְיוֹנוֹת שֶׁהִמְצִיא לוֹ ה', כְּבָר הָיָה לְבָבוֹ מוּכָן מִקֹּדֶם שֶׁבָּא לְיָדוֹ אֵלּוּ הַנִּסְיוֹנוֹת, וְקִיְּמָם בְּחֵשֶׁק וּבְרָצוֹן, כַּמּוּבָא בְּמַאֲמָר הַשְׁגָּחָה פְּרָטִית <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק ה)</span> בְּשֵׁם סֵפֶר הַיָּשָׁר לְרַבֵּנוּ תָּם, שֶׁבְּאִם מַקְדִּים מַחְשֶׁבֶת הַנִּסְיוֹנוֹת בְּלִבּוֹ לֹא יֻקְשֶׁה לוֹ בְּעֵת הִגִּיעַ לְנִסָּיוֹן, כָּכָה אָבִינוּ אַבְרָהָם, כָּל הַנִּסְיוֹנוֹת שֶׁנִּסָּהוּ הַשֵּׁם כְּבָר הָיוּ מֻקְדָּמִים בְּלִבּוֹ מִקֹּדֶם, בְּאִם שֶׁיָּבוֹאוּ לְיָדוֹ יְקַיֵּם אוֹתָם בְּשִׂמְחָה, וְזֶה "וּמָצָאתָ אֶת לְבָבוֹ" – לְשׁוֹן עָבַר, שֶׁכְּבָר מָצָא הַקָּבָּ"ה אֶת לְבָבוֹ נֶאֱמָן, וְאוֹמֵר "לְפָנֶיךָ", דְּהַיְנוּ לִפְנֵי ה', וְקֹדֶם הַנִּסָּיוֹן כְּבָר הָיָה נֶאֱמָן לְפָנֶיךָ.<p dir="rtl">
<big><b>ג.</b></big> דְּבָרִים נוֹסָפִים וַחֲשׁוּבִים מְאֹד בְּעִנְיַן קְבִיעַת הָרָצוֹן לָקוּם כָּרָאוּי קֹדֶם שֶׁמַּגִּיעַ הַנִּסָּיוֹן, יֵשׁ לִלְמֹד מִדִּבְרֵי הַגָּאוֹן הַצַּדִּיק רַבִּי שְׁלֹמֹה ווֹלְבֶּה זִכְרוֹנוֹ לִבְרָכָה. וְזֶה לְשׁוֹנוֹ בְּסֵפֶר "עֲלֵי שׁוּר" <span class="booklinks" onclick="sendBookLink(this)" onmouseover="setBookLinkTitle(this)">(ח"ב ש"ג פ"ג וַעַד שֵׁנִי)</span>:<p dir="rtl">
קְרִיאַת שְׁמַע הִיא מִצְוַת קַבָּלַת עֹל מַלְכוּת שָׁמַיִם. צָרִיךְ לְהַאֲרִיךְ בַּחֵי"ת שֶׁל אֶחָד כְּדֵי שֶׁיַּמְלִיךְ הַקָּבָּ"ה בַּשָּׁמַיִם וּבָאָרֶץ.. בְּתוֹךְ כַּוָּנָה זוֹ עָלֵינוּ לְהַמְלִיךְ אֶת הַקָּבָּ"ה גַּם עַל כָּל אֵבָרֵינוּ וְחוּשֵׁינוּ מַמָּשׁ. עַל הַמַּחְשָׁבָה, הָעֵינַיִם, הָאָזְנַיִם, הַפֶּה, הַלֵּב, הַיָּדַיִם וְהָרַגְלַיִם וְכוּ', וְזֹאת עַד כְּדֵי מְסִירַת נֶפֶשׁ, כִּי עָלֶיךָ הוֹרַגְנוּ כָּל הַיּוֹם, כַּמְבֹאָר בַּסְּפָרִים. וְכָתְבוּ הַסְּפָרִים שֶׁיֵּשׁ לְצַיֵּר לְעַצְמוֹ אֵיךְ מוֹלִיכִים אוֹתוֹ לְהִשָּׂרֵף אוֹ לְהִסָּקֵל עַל קִדּוּשׁ הַשֵּׁם, וְהוּא מוֹסֵר נַפְשׁוֹ בְּרָצוֹן.<p dir="rtl">
בַּר דַּעַת יֵדַע בְּזֶה אֶת אֲשֶׁר לְפָנָיו. לְמָשָׁל: אָדָם קִבֵּל עַל עַצְמוֹ מְסִירַת נֶפֶשׁ לְהֵהָרֵג עַל קִדּוּשׁ הַשֵּׁם, וְצִיֵּר לְעַצְמוֹ אֶת הַצִּיּוּר הַזֶּה. וְהִנֵּה אַחֲרֵי הַתְּפִלָּה יֵשׁ לוֹ סֵדֶר לִלְמֹד גְּמָרָא, אֲבָל הוּא מִתְעַצֵּל לִלְמֹד וּמַפְסִיק אֶת לִמּוּדוֹ בִּדְבָרִים בְּטֵלִים; אִם בַּר דַּעַת הוּא, הוּא תּוֹפֵס אֶת עַצְמוֹ: אֵיךְ הוּא זֶה – לְהֵהָרֵג עַל קִדּוּש הַשֵּׁם הוּא מוּכָן בְּרָצוֹן, וְלִלְמֹד בְּרָצוֹן אֵינוֹ מוּכָן? אַיֵּה אֵפוֹא מְסִירַת נַפְשׁוֹ? אִם כֵּן, הֲרֵי רִמָּה אֶת עַצְמוֹ כַּאֲשֶׁר קִבֵּל מְסִירַת נֶפֶשׁ בְּ"אֶחָד"! וְאָז אוּלַי בְּאָמְרוֹ שׁוּב קְרִיאַת שְׁמַע יְקַבֵּל עַל עַצְמוֹ לִלְמֹד בִּמְסִירַת נֶפֶשׁ, בְּחִזּוּק וּבְלִי הַפְסָקָה.<p dir="rtl">
וְיִתָּכֵן שֶׁאִם יְצַיֵּר לְעַצְמוֹ צִיּוּר זֶה שֶׁל לִמּוּד בִּמְסִירַת נֶפֶשׁ, הוּא יַרְגִּישׁ שֶׁאֵינוֹ יָכוֹל לְקַבֵּל עַל עַצְמוֹ זֹאת, כִּי כָבֵד הוּא מִמֶּנּוּ – וּמַה יַּעֲשֶׂה אָז? אִם עוֹבֵד אֲמִתִּי הוּא, הוּא יִשָּׂא וְיִתֵּן עִם עַצְמוֹ: אִם אַרְבַּע שָׁעוֹת אֵינֶנִּי יָכוֹל לִלְמֹד בְּלִי הַפְסָקָה, אוּלַי בִּשְׁתֵּי שָׁעוֹת אַחֲזִיק מַעֲמָד, אוֹ בְּשָׁעָה אַחַת, אוֹ חֲצִי שָׁעָה? וְכַמָּה שֶׁהוּא מַרְגִּישׁ שֶׁבְּכֹחוֹ לְהַחֲזִיק מַעֲמָד, הוּא יְקַבֵּל עַל עַצְמוֹ, וּלְמָשָׁל: לִלְמֹד חֲצִי הַשָּׁעָה הָרִאשׁוֹנָה מִלִּמּוּדוֹ בִּמְסִירַת נֶפֶשׁ בְּלִי שׁוּם הַפְסָקָה,  <B>וְכָךְ  יַעֲשֶׂה</B>  אַחַר כָּךְ. וְאוּלַי אַחֲרֵי שָׁנָה יוּכַל לְהַגְדִּיל אֶת הַזְּמַן לְשָׁעָה אַחַת אוֹ יוֹתֵר, וְאָז יַעֲשֶׂה כָּךְ בְּ"אֶחָד".<p dir="rtl">
מָה רַב הַהֶבְדֵּל בֵּין הַצִּיּוּר לְהֵהָרֵג עַל קִדּוּשׁ הַשֵּׁם וּבֵין לִמּוּד חֲצִי שָׁעָה בִּמְסִירַת נֶפֶשׁ וְלֹא לְהַפְסִיק לְשׁוּם דָּבָר! אַךְ הִנֵּה נוֹכַחְנוּ לִרְאוֹת כִּי בְּכַוָּנָה שֶׁל מְסִירַת נֶפֶשׁ יֵשׁ מָקוֹם לְרַמּוֹת אֶת עַצְמֵנוּ, וּמַה נַּעֲשֶׂה, הֲלֹא קְרִיאַת שְׁמַע הִיא עֵדוּת עַל יִחוּד ה' (הָע' בִּ"שְׁמַע" וְהַד' בְּ"אֶחָד" מְרַמְּזִים עַל זֶה!), וְעֵדוּת שֶׁבָּטְלָה מִקְצָתָהּ בָּטְלָה כֻּלָּהּ, וּמוּטָב בְּקַבָּלַת מְסִירַת נֶפֶשׁ קְטַנָּה אֲבָל אֲמִתִּית. עכ"ל.<p dir="rtl">
וּמִדְּבָרִים אֵלֶּה לָמַדְנוּ, שֶׁבְּכָל נִסָּיוֹן בְּעִנְיְנֵי עֲבוֹדַת ה' שֶׁאָדָם חוֹשֵׁב שֶׁיַּגִּיעַ לְיָדוֹ, עָלָיו לִקְשֹׁר אֶת קְבִיעַת הָרָצוֹן קֹדֶם בֹּא הַנִּסָּיוֹן בַּמֶּה שֶׁמְּקַבֵּל עָלָיו עֹל מַלְכוּת שָׁמַיִם בִּקְרִיאַת שְׁמַע שַׁחֲרִית וְעַרְבִית, שֶׁנִּכְלָל בָּזֶה הַחִיּוּב לִמְסֹר נַפְשׁוֹ עַל קִדּוּשׁ הַשֵּׁם. וּקְבִיעַת הָרָצוֹן אֵינָהּ מִתְחַיֶּבֶת רַק מֵעֶצֶם הַחִיּוּב שֶׁל כָּל מִצְוָה וּמִצְוָה, אֶלָּא גַּם מִמַּה שֶּׁאָדָם מְקַבֵּל עַל עַצְמוֹ לִמְסֹר הַנֶּפֶשׁ עַל קִדּוּשׁ הַשֵּׁם, שֶׁאִם לֹא יִקְבַּע רְצוֹנוֹ קֹדֶם, וּמִמֵּילָא כְּשֶׁיַּגִּיעַ הַנִּסָּיוֹן לֹא יַעֲמֹד בּוֹ, יִהְיֶה הַדָּבָר סְתִירָה לְמַה שֶּׁאָמַר שֶׁמְּקַבֵּל עַל עַצְמוֹ מְסִירַת נַפְשׁוֹ, וְיִתְבָּרֵר שֶׁקַּבָּלָתוֹ לֹא הָיְתָה אֲמִתִּית, וִיעַרְעֵר גַּם כֵּן חַס וְשָׁלוֹם אֶת כָּל מַה שֶּׁהֵעִיד עַל עַצְמוֹ בִּקְרִיאַת שְׁמַע שֶׁמַּאֲמִין בְּיִחוּד הַבּוֹרֵא.<p dir="rtl">
וְלָמַדְנוּ גַּם כֵּן תֹּכֶן קְבִיעַת הָרָצוֹן וְהַקַּבָּלָה עַל עַצְמוֹ קֹדֶם בֹּא הַנִּסָּיוֹן, שֶׁחַיָּב לִהְיוֹת רַק בִּדְבָרִים שֶׁלְּפִי דַּרְגָּתוֹ הָעַכְשָׁוִית יָכוֹל לַעֲמֹד בָּהֶם. וְרַק כַּאֲשֶׁר יַעֲלֶה וְיִהְיֶה בְּדַרְגָּה גְּבוֹהָה יוֹתֵר, יוּכַל וְיִהְיֶה צָרִיךְ לְקַבֵּל עַל עַצְמוֹ דְּבָרִים יוֹתֵר גְּדוֹלִים, לְפִי דַּרְגָּתוֹ אָז.<p dir="rtl">
וְיוֹצֵא גַּם כֵּן לְפִי זֶה שֶׁבִּכְלַל מִצְוַת קַבָּלַת עֹל מַלְכוּת שָׁמַיִם נִכְלָל דָּבָר זֶה שֶׁל קְבִיעַת הָרָצוֹן קֹדֶם בֹּא הַנִּסָּיוֹן.<p dir="rtl">
וּמִזֶּה יִלְמַד כָּל אֶחָד לְעִנְיַן קְבִיעַת הָרָצוֹן לְהַשְׁכִּים לַעֲבוֹדַת הַבּוֹרֵא כָּרָאוּי, שֶׁאִם יַרְגִּישׁ בְּעַצְמוֹ שֶׁהוּא מִתְקַשֶּׁה בְּעִנְיָן זֶה, יִשָּׂא וְיִתֵּן בֵּינוֹ לְבֵין עַצְמוֹ אֵיךְ זֶה מִתְיַשֵּׁב עִם נְכוֹנוּתוֹ לִמְסֹר נַפְשׁוֹ עַל קִדּוּשׁ הַשֵּׁם, וִיקַבֵּל עַל עַצְמוֹ לָקוּם בִּזְרִיזוּת, בְּחֵשֶׁק וּבְשִׂמְחָה לַעֲבוֹדַת הַבּוֹרֵא. וְאִם בְּדַרְגָּתוֹ הָעַכְשָׁוִית אֵינוֹ יָכוֹל עֲדַיִן לַעֲשׂוֹת הַדָּבָר בִּשְׁלֵמוּת, יְקַבֵּל עַל עַצְמוֹ מַה שֶּׁיָּכוֹל לְקַיֵּם לְפִי דַּרְגָּתוֹ הָעַכְשָׁוִית. וְכָךְ יְקַבֵּל עָלָיו תָּמִיד לְפִי דַּרְגָּתוֹ, וְעַל זֶה יְכַוֵּן בַּמֶּה שֶׁמְּקַבֵּל עַל עַצְמוֹ בִּקְרִיאַת שְׁמַע לִמְסֹר הַנֶּפֶשׁ, וּכְדֶרֶךְ שֶׁכָּתוּב בַּ"עֲלֵי שׁוּר" לְעִנְיַן הַלִּמּוּד בְּחֵשֶׁק וּבְלִי הַפְסָקָה.<p dir="rtl">
<h2 dir="rtl" id="612_yitgaber_kaari, פרק ה לישן באפן שאינו מכביד על הגוף">פֶּרֶק ה - לִישֹׁן בְּאֹפֶן שֶׁאֵינוֹ מַכְבִּיד עַל הַגּוּף</h2><p dir="rtl">
<big><b>א.</b></big> בִּמְסִלַּת יְשָׁרִים פ"ט כָּתוּב: הִנֵּה מַפְסִידֵי הַזְּרִיזוּת הֵם מַגְדִּילֵי הָעַצְלָה. וְהַגָּדוֹל שֶׁבְּכֻלָּם, הוּא בַּקָּשַׁת הַמְּנוּחָה הַגּוּפָנִית, וְשִׂנְאַת הַטֹּרַח וְאַהֲבַת הָעִדּוּנִים בְּתַשְׁלוּם כָּל תְּנָאֵיהֶם. כִּי הִנֵּה אָדָם כָּזֶה, וַדַּאי שֶׁתִּכְבַּד עָלָיו הָעֲבוֹדָה לִפְנֵי בּוֹרְאוֹ כֹּבֶד גָּדוֹל. כִּי מִי שֶׁיִּרְצֶה לֶאֱכֹל אֲכִילוֹתָיו בְּכָל הַיִּשּׁוּב וְהַמְּנוּחָה וְלִישַׁן שְׁנָתוֹ בְּלֹא טֹרֶד, וִימָאֵן לָלֶכֶת אִם לֹא לְאִטּוֹ, וְכַיּוֹצֵא בִּדְבָרִים אֵלֶּה, הִנֵּה יֻקְשֶׁה עָלָיו לְהַשְׁכִּים לְבָתֵּי כְּנֵסִיּוֹת בַּבֹּקֶר, אוֹ לְקַצֵּר בִּסְעוּדָתוֹ מִפְּנֵי תְּפִלַּת הַמִּנְחָה בֵּין הָעַרְבַּיִם, אוֹ לָצֵאת לִדְבַר מִצְוָה אִם לֹא יִהְיֶה הָעֵת בָּרוּר, כָּל שֶׁכֵּן לְמַהֵר עַצְמוֹ לְדִבְרֵי מִצְוָה אוֹ לְתַלְמוּד תּוֹרָה. וּמִי שֶׁמַּרְגִּיל עַצְמוֹ לַמִּנְהָגוֹת הָאֵלֶּה, אֵינֶנּוּ אָדוֹן בְּעַצְמוֹ לַעֲשׂוֹת הֵפֶךְ זֶה כְּשֶׁיִּרְצֶה, כִּי כְּבָר נֶאֱסָר רְצוֹנוֹ בְּמַאֲסַר הַהֶרְגֵּל הַנַּעֲשֶׂה טֶבַע שֵׁנִי.<p dir="rtl">
<big><b>ב.</b></big> הַפְּרִי מְגָדִים <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' א)</span> כּוֹתֵב: וִיהֵא הוּא מְעוֹרֵר הַשַּׁחַר, הוּא עִנְיָן בִּפְנֵי עַצְמוֹ, שֶׁאָדָם יַרְגִּיל עַצְמוֹ בְּמַאֲכָלִים קַלִּים וְכַדּוֹמֶה, שֶׁלֹּא יִישַׁן הַרְבֵּה, כִּי בְּשֵׁנָה לֹא שַׁיָּךְ הִתְגַּבְּרוּת.<p dir="rtl">
<big><b>ג.</b></big> סִפֵּר נֶכֶד מָרָן הָרַב שַׁךְ זצ"ל רַבִּי אָשֵׁר בֶּרְגְּמַן שְׁלִיטָ"א: מֵעוֹלָם לֹא רָאִיתִי אֶת זְקֵנִי זצ"ל שׁוֹכֵב עַל מִטָּתוֹ כְּשֶׁרַגְלָיו מְכֻסּוֹת בִּשְׂמִיכָה, וְטַעֲמוֹ וְנִמּוּקוֹ עִמּוֹ: כִּי בַּבֹּקֶר יִהְיֶה חַם כְּשֶׁהָרַגְלַיִם מְכֻסּוֹת וְיִהְיֶה לוֹ קָשֶׁה לָקוּם.  <p dir="rtl">
<small>(הערה:<N>ראה פירוש המשניות לרמב"ם <span class="booklinks" onclick="sendBookLink(this)" onmouseover="setBookLinkTitle(this)">(יומא יט:)</span>: "וענין 'והפג אחת על הרצפה', ר"ל הפשיר חמימות רגליך וכו' לפי שהרצפה תצנן הרגלים ותדד השינה וכשיתחממו הרגלים תבא השינה וכו' עכ"ל.)</small><p dir="rtl">
וְיוֹתֵר מִזֶּה, בְּאֶחָד מִימוֹת הַחֹרֶף הָיָה קַר עַד לִמְאֹד וְרָאִיתִי שֶׁהוּא רוֹעֵד מִקֹּר, כֵּיוָן שֶׁכָּךְ, מִשֶּׁרְאִיתִיו שֶׁכְּבָר נִרְדַּם כִּסִּיתִי לוֹ אֶת הָרַגְלַיִם תּוֹךְ כְּדֵי שֵׁנָה, אַךְ הוּא מִתּוֹךְ הַשֵּׁנָה הִשְׁלִיךְ מֵעַל רַגְלָיו אֶת הַשְּׂמִיכָה <span class="booklinks" onclick="sendBookLink(this)" onmouseover="setBookLinkTitle(this)">(תּוֹרָתְךָ שַׁעֲשׁוּעָי עַל הַפָּסוּק וַיַּשְׁכֵּם אַבְרָהָם)</span>.<p dir="rtl">
<big><b>ד.</b></big> הָיָה יָשֵׁן <span class="booklinks" onclick="sendBookLink(this)" onmouseover="setBookLinkTitle(this)">(הַמַּשְׁגִּיחַ הַגָּאוֹן הַצַּדִּיק ר"א לוּפְּיָאן זצ"ל)</span> וְרַגְלָיו לֹא הָיוּ עַל מִטָּה, רַק עַל הַכִּסֵּא הַסָּמוּךְ לְמִטָּתוֹ. וְשָׁאַלְתִּי אוֹתוֹ: מַה הַטַּעַם? וְעָנָה לִי שֶׁהוּא יָשֵׁן בְּצוּרָה כָּזֹאת כְּדֵי שֶׁיְּהֵא קַל לוֹ לָקוּם בַּבֹּקֶר.. (לֵב אֵלִיָּהוּ ח"א, מַעֲשִׂים וְהַנְהָגוֹת בִּתְחִלַּת הַסֵּפֶר מהדו' תשמ"ג).<p dir="rtl">
וְכַיּוֹצֵא בָּזֶה כָּתַב הָאַדְמוֹ"ר מִפִּיַאסֶצְנָה הַשֵּׁם יִקֹּם דָּמוֹ:. .תּוּכַל לְבַקֵּשׁ לְךָ עֵצוֹת מַמָּשִׁיּוֹת בְּכָל דָּבָר. וְכֵן לְמָשָׁל, אִם עוֹבֵד אַתָּה לְתַקֵּן אֶת מִדַּת הָעַצְלוּת בַּשֵּׁנָה, כִּי אוֹהֵב אַתָּה לִישֹׁן הַרְבֵּה, אוֹ שֶׁעָבַדְתָּ בַּיּוֹם הַזֶּה יוֹתֵר וְנִתְיַגַּעְתָּ, וְתִירָא שֶׁתְּאַחֵר לִישֹׁן מָחָר יוֹתֵר מִשְּׁעָתְךָ הַקְּבוּעָה, תּוּכַל לְנַסּוֹת כָּךְ: לֹא תִּשְׁכַּב בְּאֹרֶךְ מִטָּתְךָ רַק בְּרָחְבָּהּ, וְאֶת רַגְלֶיךָ תִּסְמֹך עַל כִּסֵּא, וּבַבֹּקֶר כְּשֶׁרַק תִּתְעוֹרֵר, תִּדְחַף בְּרַגְלְךָ אֶת הַכִּסֵּא וְנִמְצֵאתָ כְּבָר עוֹמֵד עַל הָאָרֶץ. וּבִלְבַד אִם לֹא יַזִּיק לִבְרִיאוּתְךָ, וְלֹא תִּהְיֶה עָיֵף בְּכָל הַיּוֹם עַל שֶׁלֹּא יָשַׁנְתָּ בִּמְנוּחָה בַּלַּיְלָה, וְגַם אָז לֹא תַּעֲשֶׂה כָּךְ יוֹתֵר מִפַּעֲמַיִם בְּשָׁבוּעַ <span class="booklinks" onclick="sendBookLink(this)" onmouseover="setBookLinkTitle(this)">(חוֹבַת הַתַּלְמִידִים פֶּרֶק י)</span>.<p dir="rtl">
<big><b>ה.</b></big> עַל מָרָן רַבִּי יַעֲקֹב יִשְׂרָאֵל קַנְיֶבְסְקִי –הַ"סְטַיְיפְּלֶר"– מְסֻפָּר: בַּחֹרֶף, הָיָה מְבַקֵּשׁ שְׂמִיכָה דַּקָּה לְהִתְכַּסּוֹת, כְּדֵי שֶׁלֹּא יִקְשֶׁה עָלָיו לָקוּם לַתְּפִלָּה. בְּבַחֲרוּתוֹ הָיָה לוֹמֵד עַד אִישׁוֹן לַיִל, וּמֵחֲשָׁשׁ פֶּן יְאַחֵר זְמַן קְרִיאַת שְׁמַע, הוֹצִיא סַפְסָל לִרְשׁוּת הָרַבִּים וְיָשַׁן עָלָיו, בִּהְיוֹתוֹ בָּטוּחַ שֶׁהָעוֹבְרִים וְשָׁבִים בְּאַשְׁמֹרֶת הַבֹּקֶר יְעִירוּהוּ.. <span class="booklinks" onclick="sendBookLink(this)" onmouseover="setBookLinkTitle(this)">(תּוֹלְדוֹת יַעֲקֹב עמ' קכא)</span>.<p dir="rtl">
<big><b>ו.</b></big> בַּסֵּפֶר 'בֵּן לְאָשְׁרִי' 'בְּרָכָה מְשֻׁלֶּשֶׁת' <span class="booklinks" onclick="sendBookLink(this)" onmouseover="setBookLinkTitle(this)">(לְרַבִּי יִצְחָק הַכֹּהֵן הוּבֶּרְמַן זצ"ל)</span> בִּדְרוּשׁ עַל פָּרָשַׁת בָּלָק <span class="booklinks" onclick="sendBookLink(this)" onmouseover="setBookLinkTitle(this)">(כג, כד)</span> כָּתוּב: הֶן עָם כְּלָבִיא יָקוּם וְכוּ' [בְּמִדְרַשׁ רַבָּה] הֲרֵי הֵן יְשֵׁנִים מִן הַתּוֹרָה וּמִן הַמִּצְווֹת. וְצָרִיךְ לְהָבִין, דְּהַפָּסוּק מְדַבֵּר מִקִּימָה, וְרז"ל מֵהַשֵּׁנָה. וְיֵש לוֹמַר דְּהַכַּוָּנָה כֵּן, הָרוֹצֶה לָקוּם כְּלָבִיא, בְּאִם יִשְׁכַּב וְיִישַׁן כְּסוּס אָז לֹא יְקַוֶּה לָזֶה, אַךְ אִם יִשְׁכַּב וְיִישַׁן כְּאָדָם הַשָּׁלֵם, שָׂבֵעַ בְּתוֹרָה וּמִצְווֹת, אָז כְּשֶׁיָּקוּמוּ מִשְּׁנָתָם יִהְיוּ כַּאֲרָיוֹת וְיַחְטְפוּ לִקְרוֹת קְרִיאַת שְׁמַע וּלְהַמְלִיךְ לְהַקָּבָּ"ה.<p dir="rtl">
<big><b>ז.</b></big> וְהֶרְאַנִי הָרַב הַגָּאוֹן בנש"ק ר' יַעֲקֹב דָּוִד הַלְבֶּרְשְׁטָאם שְׁלִיטָ"א מַה שֶּׁהֵבִיא בַּסֵּפֶר דִּבְרֵי יְחֶזְקֵאל [שִׁינָאוֶוא] <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים סג, ד-ז)</span> כְּעֵין זֶה בְּשֵׁם הָרַב הַקָּדוֹשׁ ר' מֵאִיר מִפֶּרְמִישְׁלָאן זלה"ה עַל דִּבְרֵי הָרַמָּ"א בִּתְחִלַּת הַשֻּׁלְחָן עָרוּךְ וּמַה שֶּׁבֵּאֵר הַדִּבְרֵי יְחֶזְקֵאל שָׁם עַל פִּי דְּבָרָיו.<p dir="rtl">
אִם זְכַרְתִּיךָ עַל יְצוּעָי וְגוֹ', כְּמוֹ שֶׁהָיָה מַרְגְּלָא בְּפוּמָא דְּהַגָּאוֹן הַקָּדוֹשׁ מוה"ר מֵאִיר זלה"ה מִפֶּרְמִישְׁלָאן, דְּהַשֻּׁלְחָן עָרוּךְ אֹרַח חַיִּים <span class="booklinks" onclick="sendBookLink(this)" onmouseover="setBookLinkTitle(this)">(סי' א)</span> הִתְחִיל בְּזֶה הַלָּשׁוֹן: יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ, וְכָתַב הָרַמָּ"א זַ"ל: וּבְשָׁכְבוֹ עַל מִשְׁכָּבוֹ יֵדַע לִפְנֵי מִי הוּא שׁוֹכֵב. וְלִכְאוֹרָה קָשֶׁה דְּהַמְחַבֵּר מְדַבֵּר מֵעִנְיַן עֲמִידָה, וְלָמָּה יְדַבֵּר הָרַמָּ"א עַתָּה מֵעִנְיַן שְׁכִיבָה שֶׁהוּא דָּבָר אַחֵר, מַה יִּרְצֶה הָרַמָּ"א בְּזֶה. אֶלָּא שֶׁהָיָה קָשֶׁה לְהָרַמָּ"א,  דְּהַמְחַבֵּר כָּתַב בִּסְתָם יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ, דְּמִי רָאָה אִישׁ שֶׁשּׁוֹכֵב אֶת עַצְמוֹ לִישֹׁן כְּסוּס שֶׁיִּתְגַּבֵּר כַּאֲרִי לַעֲמֹד וְכוּ'. הֲלֹא אִם יֵלֵךְ לִשְׁכַּב כְּסוּס, יַעֲמֹד גַּם כֵּן כְּסוּס. אֶלָּא אִם יִשְׁכַּב אֶת עַצְמוֹ כַּאֲרִי, יִתְגַּבֵּר כַּאֲרִי לַעֲמֹד. לָכֵן כָּתַב הָרַמָּ"א פֵּרוּשׁוֹ: וּבְשָׁכְבוֹ עַל מִשְׁכָּבוֹ יֵדַע לִפְנֵי מִי הוּא שׁוֹכֵב, וְאָז יִתְגַּבֵּר כַּאֲרִי לַעֲמֹד וְכוּ'. וְזֶהוּ אִם זְכַרְתִּיךָ עַל יְצוּעָי בְּאַשְׁמֻרוֹת אֶהְגֶּה בָּךְ.<p dir="rtl">
שָׁלָב ב'<p dir="rtl">
-בְּעֵת הֲקִיצוֹ מִשְּׁנָתוֹ-<p dir="rtl">
<h2 dir="rtl" id="612_yitgaber_kaari, פרק ו להסיר את החשבונות ולקום">פֶּרֶק ו - לְהָסִיר אֶת הַחֶשְׁבּוֹנוֹת וְלָקוּם</h2><p dir="rtl">
<big><b>א.</b></big> כָּתַב הַמִּשְׁנָה בְּרוּרָה בַּסָּעִיף הָרִאשׁוֹן עַל דִּבְרֵי הַשֻּׁלְחָן עָרוּךְ "יִתְגַּבֵּר כַּאֲרִי לַעֲבוֹדַת בּוֹרְאוֹ": כִּי לְכָךְ נִבְרָא הָאָדָם, כְּמוֹ שֶׁאָמַר הַכָּתוּב כָּל הַנִּקְרָא בִּשְׁמִי וְלִכְבוֹדִי בְּרָאתִיו וְגוֹ'. וְאַף אִם יַשִּׁיאֶנּוּ יִצְרוֹ בַּחֹרֶף לוֹמַר אֵיךְ תַּעֲמֹד בַּבֹּקֶר כִּי הַקֹּר גָּדוֹל, אוֹ יַשִּׁיאֶנּוּ בַּקַּיִץ לוֹמַר אֵיךְ תַּעֲמֹד מִמִּטָּתְךָ וַעֲדַיִן לֹא שָׂבַעְתָּ מִשְּׁנָתְךָ, יִתְגַּבֵּר עָלָיו וְלֹא יִשְׁמַע לוֹ, וְיַחֲשֹׁב בְּנַפְשׁוֹ אִלּוּ הָיָה נִצְרָךְ לַעֲמֹד לְשָׁרֵת לִפְנֵי מֶלֶךְ בָּשָׂר וָדָם כַּמָּה הָיָה זָהִיר וְזָרִיז לַעֲמֹד בְּהַשְׁכָּמָה לְהָכִין עַצְמוֹ לַעֲבוֹדָתוֹ, כָּל שֶׁכֵּן וְקַל וָחֹמֶר בֶּן בְּנוֹ שֶׁל קַל וָחֹמֶר לִפְנֵי מֶלֶךְ מַלְכֵי הַמְּלָכִים הַקָּבָּ"ה.<p dir="rtl">
וּבִתְחִלַּת סֵפֶר סֵדֶר הַיּוֹם <span class="booklinks" onclick="sendBookLink(this)" onmouseover="setBookLinkTitle(this)">(לְרַבִּי מֹשֶׁה בֶּן מָכִיר מִתְּקוּפַת הָאֲרִיזַ"ל)</span> כָּתַב: כְּשֶׁאָדָם נֵעוֹר בַּלַּיְלָה וְלִבּוֹ אוֹמֵר לוֹ לָקוּם, אֵין לְהִתְרַשֵּׁל בַּדָּבָר, אֶלָּא יָקוּם בִּזְרִיזוּת וַאֲזִירוּת חַיִל, קֹדֶם שֶׁיִּתְגַּבֵּר עָלָיו יִצְרוֹ הָרַע בִּטְעָנוֹת וְתוֹאֲנוֹת לְבַקֵּשׁ מִמֶּנּוּ שֶׁלֹּא יָקוּם וְיִתְחַכֵּם עָלָיו וּבַל יֵדַע מָה, כִּי הוּא זָקֵן וּכְסִיל וְיוֹדֵעַ דֶּרֶךְ לָצוּד אֶת הָאָדָם וּלְהַפִּיל אוֹתוֹ בְּמַהֲמוֹרוֹת בַּל יָקוּם, וְהַכֹּל בְּמוֹעֲצוֹתָיו כַּדָּת נְתוּנוֹת. וְלָכֵן צָרִיךְ כָּל בַּעַל נֶפֶשׁ יָרֵא וְחָרֵד אֶת דְּבַר ה' שֶׁלֹּא יִשְׁמַע וְלֹא יְקַבֵּל מִמֶּנּוּ, וְיַשְׁלִיךְ אוֹתוֹ אַחֲרֵי גֵּווֹ. וְאַף אִם יִהְיֶה עָלָיו לְטֹרַח מִצַּד כְּבֵדוּת הַגּוּף וְעַצְלוּתוֹ, יָשִׂים מְגַמָּתוֹ רְצוֹן מֶלֶךְ מַלְכֵי הַמְּלָכִים הַקָּבָּ"ה, וְהַכֹּל לְנֶגְדּוֹ כְּאַיִן. וּבְהִתְלַמֵּד אוֹתוֹ בַּדֶּרֶךְ הַזֶּה ד' אוֹ ה' יָמִים לֹא יִכְבַּד עָלָיו וְלֹא יִהְיֶה עָלָיו לְטֹרַח, אַדְּרַבָּא, הַבָּא לִטָּהֵר מְסַיְּעִין אוֹתוֹ, וְיִצְרוֹ הָרַע יִתְכַּפֶּה לְפָנָיו כְּעֶבֶד לִפְנֵי אֲדוֹנָיו. וְלֹא יִמּוֹט לְעוֹלָם מִמִּנְהָגוֹ הַטּוֹב, וְיִסּוֹב וְיִבְלֶה בָּהּ וּמִינָהּ לֹא יָזוּז בְּחֶמְלַת ה' עָלָיו, וְיִהְיֶה לְבֶן חַיִל וְגִבּוֹר מִלְחָמָה לְהִתְגַּבֵּר עַל יִצְרוֹ הָרַע וְלִשְׁבֹּר כָּל טַעֲנוֹתָיו וְתוֹאֲנוֹתָיו.<p dir="rtl">
<big><b>ב.</b></big> בְּסֵפֶר הַיִּרְאָה כּוֹתֵב רַבֵּנוּ יוֹנָה: טוֹב לַגֶּבֶר כִּי יִשָּׂא עֹל בִּנְעוּרָיו, כִּי טוֹב לְאָדָם לָשֵׂאת וְלִסְבֹּל עֹל שֶׁל הַקָּבָּ"ה וְכוּ'. אֵלֶּה הַדְּבָרִים אֲשֶׁר יַעֲשֶׂה אוֹתָם הָאָדָם וְחַי בָּהֶם חַיֵּי הָעוֹלָם.<p dir="rtl">
בְּכָל בֹּקֶר בַּהֲקִיצוֹ מִשְּׁנָתוֹ יִזְדַּעְזַע וְיִהְיֶה נִרְתָּע וְנֶחְפָּר מֵאֵימַת הַבּוֹרֵא, בְּזָכְרוֹ חַסְדּוֹ אֲשֶׁר עָשָׂה לוֹ וֶאֱמוּנָתוֹ אֲשֶׁר שָׁמַר לוֹ כִּי הֶחֱזִיר לוֹ נִשְׁמָתוֹ אֲשֶׁר הִפְקִיד אֶצְלוֹ. וְאָז יְבָרֵךְ בְּלִבּוֹ הַבּוֹרֵא אֲשֶׁר הִגְדִּיל לַעֲשׂוֹת עִמּוֹ, כִּי חִדֵּשׁ וְהֶחֱלִיף כֹּחוֹ. וּבְשׂוּמוֹ הַדְּבָרִים הָאֵלֶּה עַל לִבּוֹ תִּבְעַר אַהֲבַת הַבּוֹרֵא בְּלִבּוֹ, וְאָז אַל יִסֹּב עַל מִטָּתוֹ כְּדֶרֶךְ הֶעָצֵל, אַךְ בִּמְהִירוּת וּזְרִיזוּת יָקוּם מִיָּד. וְאִם יִפְגַּע בּוֹ מְנֻוָּל וְיוֹלִיכֶנּוּ דֶּרֶךְ עַצְלוּת, יָשִׁיב אֲמָרָיו לוֹ וְיָשִׂים אֶל לִבּוֹ כִּי אִם יִקְרָא גּוֹי בַּעַל-חוֹב אוֹ אָדָם אַחֵר יָקוּם מִיָּד, אוֹ מִפְּנֵי כְּבוֹד אָדָם אוֹ מִפְּנֵי רֶוַח שֶׁיָּבִיא לוֹ חַיֵּי שָׁעָה אוֹ מִיִּרְאַת הֶפְסֵד מָמוֹן, כְּמוֹ נָפְלָה דְּלֵקָה בָּעִיר, יָקוּם מִיָּד בִּמְהֵרָה וְלֹא יִתְרַשֵּׁל, אוֹ אִם יִצְטָרֵךְ לָלֶכֶת לַעֲבוֹדַת הַמֶּלֶךְ יָקוּם וְאַל יִתְרַשֵּׁל, פֶּן יַעֲלִילוּ עָלָיו אוֹ לִמְצֹא חֵן בְּעֵינֵי הַמֶּלֶךְ. עַל אַחַת כַּמָּה וְכַמָּה לַעֲבוֹדַת מֶלֶךְ מַלְכֵי הַמְּלָכִים הַקָּבָּ"ה, שֶׁיֵּשׁ לוֹ לְהִזָּהֵר לָקוּם בִּמְהִירוּת וּבִזְרִיזוּת, וְיִירָא פֶּן יְאַחֵר לָבֹא, וְכָל מַעֲשָׂיו יַחֲשֹׁב לַעֲשׂוֹת לְשֵׁם שָׁמַיִם, וּלְפִי כֹּחוֹ יֵלֵךְ בְּדַרְכֵי הַחֲכָמִים וְיִהְיֶה נִכְנָע, ע"כ דְּבָרָיו הַקְּדוֹשִׁים.<p dir="rtl">
<big><b>ג.</b></big> וּבַסֵּפֶר שֵׁבֶט מוּסָר <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק כז)</span> כָּתַב: עוֹד אֲלַמֶּדְךָ דֶּרֶךְ בַּעֲשׂוֹתְךָ אֵיזֶה מִצְוָה שֶׁלֹּא יִמְצָא יִצְרְךָ מָקוֹם לְעַכֵּבְךָ וּלְמָנְעֲךָ מִמֶּנָּה. וְהוּא, בְּבֹא הַמִּצְוָה לְיָדְךָ מִיָּד קוּם רוּץ לַעֲשׂוֹתָהּ בְּלִי שֶׁתַּחְשֹׁב עָלֶיהָ כְּלָל. שֶׁאִם תִּתְעַכֵּב רֶגַע לַחֲשֹׁב בָּהּ, יֵשׁ לוֹ מָקוֹם לְבַלְבֶּלְךָ בְּמַחְשָׁבוֹת וְעֵצוֹת הַמּוֹנְעוֹת עֲשִׂיָּתָהּ, מַה שֶּׁאֵין כֵּן כְּשֶׁמִּיָּד קַמְתָּ וְרַצְתָּ עַל עֲשִׂיָּתָהּ, דְּכֵיוָן שֶׁנִּכְנַסְתָּ עַל עֲשִׂיָּתָהּ, שׁוּב אֵינוֹ יָכוֹל לְךָ, דְּהַבָּא לִטָּהֵר מְסַיְּעִין לוֹ מִן הַשָּׁמַיִם, דְּמִיָּד שֶׁבָּא לִטָּהֵר מְסַיְּעִין אוֹתוֹ, אַף עַל פִּי שֶׁעֲדַיִן לֹא עָשָׂה.<p dir="rtl">
גַּם בַּבֹּקֶר מִיָּד כְּשֶׁתֵּעוֹר מִשְּׁנָתְךָ, מִיָּד שֶׁתִּפְקַח עֵינֶיךָ, הַשְׁלֵך הַכְּסָתוֹת מֵעָלֶיךָ וְקוּם עַל רַגְלֶיךָ, וְאַל תַּחְשֹׁב אֲפִלּוּ רֶגַע בְּעִנְיַן קִימָתְךָ, דְּזֶהוּ פִּתְחוֹ שֶׁל יֵצֶר לְהַתְחִיל לְפַתּוֹתְךָ שֶׁלֹּא תַּשְׁכִּים לַתְּפִלָּה.<p dir="rtl">
גַּם לְזָרֵז אָדָם עַצְמוֹ לָקוּם מִיָּד מֵעַל מִטָּתוֹ לְהַשְׁכִּים לְבֵית הַכְּנֶסֶת, יָשִׂים נֶגֶד עֵינָיו שֶׁאִם יֹאמַר לוֹ שֶׁנָּפַל אֵשׁ בַּבַּיִת, מִיָּד יָקוּם לִבְרֹחַ, פֶּן יִשָּׂרֵף. וְאַף עַל פִּי שֶׁהוּא חֹרֶף גָּדוֹל וּכְבֵדוּת הַשֵּׁנָה עָלָיו וְגֶשֶׁם מָטָר, לֹא יָחוּשׁ עַל כָּל זֶה כְּדֵי לְהַצִּיל עַצְמוֹ מֵהַשְּׂרֵפָה, וְאַף עַל פִּי שֶׁלֹּא הָיָה נִשְׂרָף רַק הַגּוּף וְלֹא הַנְּשָׁמָה, כָּל שֶׁכֵּן וְקַל וָחֹמֶר שֶׁלֹּא יִתְרַשֵּׁל לָקוּם לַעֲבוֹדַת בּוֹרְאוֹ לְהַצִּיל נַפְשׁוֹ וְגוּפוֹ מִשְּׂרֵפַת גֵּיהִנֹּם אֲשֶׁר אִשּׁוֹ לֹא תִּכְבֶּה. וְלֹא יָחוּשׁ לֹא לַצִּנָּה וְלַעֲרֵבוּת הַשֵּׁנָה וְלֹא לְשׁוּם דָּבָר.<p dir="rtl">
וְכֵן אִם תִּשְׁכַּב עַל מִטָּתְךָ וְיָבֹא עָלֶיךָ רוֹצֵחַ וְחַרְבּוֹ שְׁלוּפָה בְּיָדוֹ, מִיָּד תָּקוּם לִבְרֹחַ, בְּלִי מָתוּן לַחֲשֹׁב מַה זֶּה וְעַל מַה זֶּה. שִׂים נֶגֶד עֵינֶיךָ, שֶׁאִם לֹא תָּקוּם לְהַשְׁכִּים לַתְּפִלָּה, חַרְבּוֹ שֶׁל מַלְאָךְ הַמָּוֶת עָלֶיךָ, בְּלִי מָקוֹם לִבְרֹחַ לְהִנָּצֵל מִמֶּנָּה כְּחַרְבּוֹ שֶׁל בָּשָׂר וָדָם שֶׁעַל יְדֵי בְּרִיחָה יָכוֹל אָדָם לְהַצִּיל עַצְמוֹ מִמֶּנּוּ.  <p dir="rtl">
<small>(הערה:<N>ומובא על הרה"ק ר' שמחה זיסל מקעלם זי"ע <span class="booklinks" onclick="sendBookLink(this)" onmouseover="setBookLinkTitle(this)">(המאורות הגדולים עמ' פה, פח)</span>, שכן היה דרכו כל בוקר, מיד כשהקיץ משנתו קפץ מהמטה בחפזון רב, כאילו שודד ורוצח עומד על גבו וסכין בידו, ובכך שבר את מדת העצלות והרגיל עצמו בזריזות, ועד כדי כך – שביומו האחרון כשהיה כבר זקן וחלוש ועומד לפני גסיסתו, ג"כ זכה לקיים עבודה זו – לאזור כוחותיו בעוז וגבורה, ולקפוץ מהמטה..)</small><p dir="rtl">
גַּם שִׂים נֶגֶד עֵינֶיךָ, שֶׁאִם לְךָ דְּבַר מֶלֶךְ שִׁלְטוֹן שֶׁתַּשְׁכִּים לְפִתְחוֹ, שֶׁרוֹצֶה לְצַוּוֹת לְךָ דָּבָר, בְּוַדַּאי שֶׁלֹּא תִּישַׁן כָּל הַלַּיְלָה עַד הַבֹּקֶר, כְּדֵי שֶׁלֹּא תַּכְבִּיד עָלֶיךָ הַשֵּׁנָה בַּבֹּקֶר, (וּלְהַשְׁכִּים) [וְתַשְׁכִּים] לְפִתְחוֹ כְּדֵי שֶׁלֹּא לְבַטֵּל דְּבָרָיו, כָּל שֶׁכֵּן וְקַל וָחֹמֶר לָקוּם בְּאַשְׁמֹרֶת לְהַשְׁכִּים לְהַקְבִּיל פְּנֵי שְׁכִינָה וּלְקַבֵּל שָׂכָר לָעוֹלָם הַבָּא.<p dir="rtl">
וְלֹא בִּלְבַד בַּעֲבוּר דְּבַר הַמֶּלֶךְ אַתָּה מַשְׁכִּים מִיִּרְאַת הַמַּלְכוּת כָּרָאוּי, אֶלָּא אֲפִלּוּ בַּעֲבוּר אֵיזֶה דְּבַר רֶוַח שֶׁיֵּשׁ לְךָ שֶׁאִם יַעֲבֹר הַשָּׁעָה תַּפְסִיד, אַתָּה מַשְׁכִּים בְּלִי אִחוּר כְּלָל, וְאֵינְךָ חוֹשֵׁשׁ לֹא לַצִּנָּה וְלֹא לַשֵּׁנָה, וְגַם אֵין מְעַכֵּב לְךָ גֶּשֶׁם וּמָטָר וְשֶׁטֶף מַיִם רַבִּים. וְכֵיוָן שֶׁכֵּן, לֹא תִּהְיֶה כֹּהֶנֶת כְּפוּנְדָקִית, לָקוּם בְּאַשְׁמֹרֶת לְהִתְפַּלֵּל לְבוֹרְאֲךָ הַזָּן וּמְפַרְנֵס אוֹתְךָ.<p dir="rtl">
וּבְהֶמְשֵׁךְ דְּבָרָיו הוֹסִיף: אוֹ אִישׁ אֲשֶׁר בּוֹ שֶׁבֶר רֶגֶל אוֹ שֶׁבֶר יָד, שֶׁנָּפַל בַּלַּיְלָה וְנִשְׁבַּר, לֹא יִשְׁקֹט מִלְּבַקֵּשׁ רַחֲמִים שֶׁיֵּאוֹר הַיּוֹם, לְהַשְׁכִּים לְפֶתַח הָרוֹפֵא שֶׁיְּבַקֵּשׁ לוֹ רְפוּאָה. וְהִנֵּה אָדָם עוֹשֶׂה כָּךְ לְרַפְּאוֹת אֵיבָר אֶחָד, אֵיךְ לֹא יַעֲשֶׂה כָּךְ לְהַשְׁכִּים רְפוּאָה לְנַפְשׁוֹ וּלְכָל גּוּפוֹ שֶׁכָּל אֵיבָרִים כְּלוּלִים בּוֹ, לְהַשְׁכִּים לִפְנֵי בּוֹרְאוֹ וְלִשְׁאֹל מִמֶּנּוּ סְלַח לָנוּ אָבִינוּ כִּי חָטָאנוּ, שֶׁהוּא רְפוּאַת הַנֶּפֶשׁ, וּרְפָאֵנוּ ה' וְכוּ' שֶׁהִיא רְפוּאַת הַגּוּף. וְכָאן וַדַּאי, וְגַבֵּי רְפוּאַת בָּשָׂר וָדָם סָפֵק. וְהִרְבֵּיתִי בִּמְשָׁלִים, אִם שֶׁמִּן הָאֶחָד מוּבָן לְכֻלָּם, מִשּׁוּם שֶׁשִּׁנּוּי הַדְּבָרִים בְּמִלּוֹת שׁוֹנוֹת מוֹשְׁכִין אֶת הַלֵּב כַּנּוֹדַע, וּמִתְפַּעֲלִים יוֹתֵר לְשׁוֹמְעֵיהֶם, עכ"ל.<p dir="rtl">
אָמַר הַמְלַקֵּט: רָאִיתִי אֶל לִבִּי לְהָבִיא דֻּגְמָא נוֹסֶפֶת בָּעִנְיָן. הִנֵּה אִם בְּאֶמְצַע הַלַּיְלָה בִּשְׁעַת שְׁנָתוֹ יִשְׁמַע אָדָם אֶת בְּנוֹ הַתִּינוֹק מִשְׁתַּעֵל וּמִשְׁתַּנֵּק בְּקוֹל כְּעוֹמֵד לְהֵחָנֵק רַחֲמָנָא לִצְּלַן, הֲלֹא מִיָּד יִקְפֹּץ מִמִּטָּתוֹ וּכְחֵץ מִקֶּשֶׁת יַגִּיעַ לַעֲרִיסָתוֹ, וּבְאַחַת תָּפוּג תַּרְדֵּמָתוֹ וְיִהְיֶה בִּצְלִילוּת מֹחוֹ כְּעוֹמֵד בְּאֶמְצַע הַיּוֹם, עַל מְנַת לְחַלֵּץ אֶת בְּנוֹ מִצָּרָתוֹ. וְעַל דֶּרֶךְ הַ'שֵׁבֶט מוּסָר' נִשְׁאַל, מַדּוּעַ נִפְלֵאת נִשְׁמָתוֹ הַצֹּוַחַת וּמִשְׁתַּעֶלֶת וּמִשְׁתַּנֶּקֶת כְּעוֹמֶדֶת לְהֵחָנֵק מִתַּאֲוַת שְׁנָתוֹ שֶׁבָּאָה עַל חֶשְׁבּוֹן עֲבוֹדַת בּוֹרְאוֹ שֶׁהִיא מְזוֹן נִשְׁמָתוֹ, מַדּוּעַ נִפְלֵאת הִיא מִגּוּפוֹ וּמִגּוּף הַקְּרוֹבִים אֵלָיו?!<p dir="rtl">
<big><b>ד.</b></big> וּמִן הָעִנְיָן לְהָבִיא כָּאן גַּם הַמַּעֲשֶׂה בְּמָרָן הַחֲזוֹן אִישׁ הַמּוּבָא בַּסֵּפֶר אָרְחוֹת רַבֵּנוּ <span class="booklinks" onclick="sendBookLink(this)" onmouseover="setBookLinkTitle(this)">(ח"ג עמ' קלב)</span>: סִפֵּר לִי הַגָּאוֹן הָרַב חַיִּים קַנְיֶבְסְקִי שְׁלִיטָ"א, פַּעַם נִכְנַס בַּיּוֹם לַחֶדֶר וְרָאָה אֶת מָרָן שׁוֹכֵב עַל מִטָּתוֹ וְצוֹעֵק עַל עַצְמוֹ "עַצְלָן מָה אַתָּה שׁוֹכֵב" וְקָפַץ מִמִּטָּתוֹ.<p dir="rtl">
<big><b>ה.</b></big> הַמַּשְׁגִּיחַ הַגָּאוֹן הַצַּדִּיק ר' דָּן סֶגַל שְׁלִיטָ"א סִפֵּר שֶׁהַגָּאוֹן הָרַב שְׁלֹמֹה זַלְמָן אוֹיֶערְבָּךְ זצ"ל אָמַר לוֹ פַּעַם, שֶׁאֲפִלּוּ אִם הוּא יֵלֵךְ לִישֹׁן בְּחָמֵשׁ אַחַר הַצָּהֳרַיִם, עֲדַיִן יִהְיֶה קָשֶׁה לוֹ לָקוּם בַּבֹּקֶר! וַאֲנִי בָּטוּחַ – הוּא אָמַר, שֶׁאֲקַבֵּל שָׂכָר עַל כָּל יוֹם שֶׁאֲנִי קָם. הוּא לֹא הָיָה צָעִיר כְּשֶׁדִּבֵּר אִתִּי, הוּא כְּבָר הָיָה 'ר' שְׁלֹמֹה זַלְמָן'.<p dir="rtl">
<big><b>ו.</b></big> וְנָבִיא כָּאן גַּם מַה שֶּׁמְּסֻפָּר עַל הַגָּאוֹן הָרַב דָּוִד פּוֹבַרְסְקִי זצ"ל וְשַׁיָּךְ לְעִנְיָנֵנוּ: גְּבוּרָה מֻפְלָאָה שֶׁל 'מוֹשֵׁל בְּרוּחוֹ' גָּבְרָה עַל כָּל מִכְשׁוֹל. גְּבוּרָה זוֹ לֹא הָיְתָה שֶׁל יוֹם אֶחָד, אֶלָּא הִיא נִמְשְׁכָה דְּבַר יוֹם בְּיוֹמוֹ, שָׁנָה בְּשָׁנָה, עֲשָׂרוֹת עֲשָׂרוֹת בְּשָׁנִים. סִפֵּר מְלַוֵּהוּ הַקָּבוּעַ: יוֹם אֶחָד בְּיוֹם קֹר וְגֶשֶׁם בָּאתִי לְקַחְתּוֹ מִבֵּיתוֹ כִּבְכָל יוֹם לִפְנוֹת בֹּקֶר, לֹא עָלָה בְּדַעְתִּי שֶׁמָּא הַדֶּלֶת לֹא תִּפָּתַח. הַדֶּלֶת נִפְתְּחָה וְרֹאשׁ הַיְשִׁיבָה נִצַּב עִם הַתְּנוּחָה הַקְּבוּעָה וְהֵחֵל לָלֶכֶת. הַבָּחוּר הִטָּה אֹזֶן וְחָשַׁב: הִנֵּה יַתְחִיל רֹאשׁ הַיְשִׁיבָה כִּבְכָל בֹּקֶר לְדַבֵּר בְּלִמּוּד בְּעִנְיְנֵי הַסּוּגְיָא, דִּבּוּר שֶׁכֻּלּוֹ הֶמְשֵׁכִיּוּת עַל מַה שֶּׁעָסַק אֶתְמוֹל עִם בֶּן שִׂיחוֹ. וְהִנֵּה מַשֶּׁהוּ לֹא צָפוּי מִתְרַחֵשׁ, הָאֹזֶן שׁוֹמַעַת דָּבָר שׁוֹנֶה מֵהָרָגִיל וְרֹאשׁ הַיְשִׁיבָה מַתְחִיל לוֹמַר לַבָּחוּר: הֲשׁוֹמֵעַ אַתָּה? דֶּער "אַלְטֶער" אִיז גִּיוֶען הַיינְט בַּיי מִיר! <span class="booklinks" onclick="sendBookLink(this)" onmouseover="setBookLinkTitle(this)">(הַ"זָקֵן" הָיָה אֶצְלִי)</span>. הַבָּחוּר שָׁתַק וְהִרְהֵר לְעַצְמוֹ הַאִם הוּא שׁוֹמֵעַ נָכוֹן מָה רֹאשׁ הַיְשִׁיבָה אָמַר,  וְשָׁאַל בַּחֲשָׁשׁ לְאֵיזֶה זָקֵן מִתְכַּוֵּן רֹאשׁ הַיְשִׁיבָה. רֹאשׁ הַיְשִׁיבָה מֵשִׁיב "דֶּער מֶלֶךְ זָקֵן וּכְסִיל"! הַבָּחוּר הֵעֵז וְשָׁאַל: וּמָה רָצָה הַמֶּלֶךְ זָקֵן וּכְסִיל מֵרֹאשׁ הַיְשִׁיבָה? הֵשִׁיב רַבִּי דָּוִד: "נָאךְ צֶען מִינוּט שְׁלָאפְן אִין בֶּעט" <span class="booklinks" onclick="sendBookLink(this)" onmouseover="setBookLinkTitle(this)">(עוֹד עֶשֶׂר דַּקּוֹת שֶׁל מְנוּחָה בַּמִּטָּה)</span>. חָלַף בְּמֹחוֹ שֶׁל הַבָּחוּר לִשְׁאֹל: נוּ, כְּבָר הָיָה יוֹתֵר טוֹב לְהִשָּׁאֵר עוֹד עֶשֶׂר דַּקּוֹת בַּמִּטָּה בְּיוֹם גָּשׁוּם כָּזֶה, כְּדֵי שֶׁרֹאשׁ הַיְשִׁיבָה יוּכַל לִצְבֹּר כֹּחַ לְמֶשֶׁךְ הַיּוֹם. הוֹכִיחוֹ רַבִּי דָּוִד בְּנֹעַם וְאָמַר לוֹ: חֲבִיבִי, דַּע לְךָ, הַכֹּל הוֹלֵךְ אַחַר חָמֵשׁ דַּקּוֹת. כָּל הַמִּלְחָמָה נִמְצֵאת שָׁם בֶּחָמֵשׁ דַּקּוֹת הָאֵלֶּה, לָכֵן אָסוּר לְוַתֵּר לַזָּקֵן הַיֵּצֶר הָרַע עַל חָמֵשׁ הַדַּקּוֹת הַלָּלוּ.<p dir="rtl">
וְאָכֵן פַּעַם הִתְבַּטֵּא לַמַּשְׁגִיחַ הגר"ד זִינְגְרֶבִיץ זצ"ל: הַלַּיְלָה לֹא יָכֹלְתִּי לְהָזִיז אֶצְבַּע וְלָקוּם מֵהַמִּטָּה, אֲבָל יָדַעְתִּי שֶׁאִם לֹא אָקוּם הַלַּיְלָה גַּם מָחָר לֹא אָקוּם, וְלָכֵן בָּאתִי <span class="booklinks" onclick="sendBookLink(this)" onmouseover="setBookLinkTitle(this)">(מִפִּי הַשְּׁמוּעָה)</span>.<p dir="rtl">
<big><b>ז.</b></big> [וְעַל הַיְסוֹד הַזֶּה שֶׁמִּלְחֶמֶת הַיֵּצֶר  עַל מִסְפַּר הַדַּקּוֹת שֶׁל אִחוּר הַקִּימָה הִיא מִלְחָמָה עַל הַכֹּל], הֵבִיא הַבֶּן אִישׁ חַי רֶמֶז מֵהַפָּסוּק  <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קיט, קכו)</span> "עֵת לַעֲשׂוֹת לַה' הֵפֵרוּ תּוֹרָתֶךָ", דְּדָוִד הַמֶּלֶךְ עָלָיו הַשָּׁלוֹם עוֹמֵד וּמַזְהִיר לֶעָצֵל שֶׁאֵינוֹ רוֹצֶה לָקוּם מִמִּטָּתוֹ, בְּאָמְרוֹ מַה לִּי לְמַהֵר הֲלֹא עוֹד הַיּוֹם גָּדוֹל וְ"עֵת לַעֲשׂוֹת לַה'" – יֵשׁ עוֹד הַרְבֵּה עֵת לַעֲשׂוֹת מִצְווֹת לַה', אוֹמֵר לוֹ דָּוִד הַמֶּלֶךְ עָלָיו הַשָּׁלוֹם, תֵּדַע בְּנִי כִּי עַל יְדֵי זֶה "הֵפֵרוּ תּוֹרָתֶךָ", מַחְשָׁבוֹת כָּאֵלוּ יָפֵרוּ אֶת כָּל תּוֹרָתֶךָ, וְיִגְרְמוּ שֶׁלֹּא תַּעֲשֶׂה כְּלוּם וְלֹא תִּלְמַד כְּלוּם, וְתִפֹּל לְגַמְרֵי בְּרִשְׁתּוֹ שֶׁל הַיֵּצֶר הָרַע חַס וְשָׁלוֹם.<p dir="rtl">
וְזֶה מֵעִקְּרֵי הַיְסוֹדוֹת שֶׁל יְהוּדִי, וּבָזֶה נִכָּר הַהֶבְדֵּל הַגָּדוֹל בֵּין יְהוּדִי לְגוֹי, וְכִדְמָצִינוּ בַּתּוֹרָה הַהֶבְדֵּל בֵּין שְׁנַת רְשָׁעִים לִשְׁנַת צַדִּיקִים. דִּבְאַבְרָהָם אָבִינוּ עָלָיו הַשָּׁלוֹם נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית כב, ג)</span> וַיַּשְׁכֵּם אַבְרָהָם בַּבֹּקֶר – וּמִיָּד קָם בִּזְרִיזוּת לְקַיֵּם מִצְוַת ה' – וַיַּחֲבֹשׁ אֶת חֲמֹרוֹ. וְכֵן יַעֲקֹב אָבִינוּ עָלָיו הַשָּׁלוֹם נֶאֱמַר עָלָיו <span class="booklinks" onclick="sendBookLink(this)" onmouseover="setBookLinkTitle(this)">(שָׁם כח, טז)</span> וַיִּיקַץ יַעֲקֹב מִשְּׁנָתוֹ – וּמִיָּד אָמַר – יֵשׁ ה' בַּמָּקוֹם הַזֶּה וְגוֹ', וְנִתְלַבֵּשׁ בְּיִרְאָה גְּדוֹלָה לַעֲבוֹדַת ה'. מַה שֶּׁאֵין כֵּן  בְּפַרְעֹה נֶאֱמַר <span class="booklinks" onclick="sendBookLink(this)" onmouseover="setBookLinkTitle(this)">(שָׁם מא, ד-ה)</span> וַיִּיקַץ פַּרְעֹה – וּמִיָּד הָפַךְ אֶת עַצְמוֹ לַצַּד הַשֵּׁנִי – וַיִּישָׁן וַיַּחֲלֹם שֵׁנִית (עַיֵּן פָּנִים מְאִירִים פ' וַיֵּצֵא, יוֹדְעֵי בִּינָה פ' וַיֵּצֵא, וּבִנְיַן דָּוִד פ' מִקֵּץ). (שִׂיחוֹת בַּעֲבוֹדַת ה', שִׂיחָה ב יִתְגַּבֵּר כַּאֲרִי).<p dir="rtl">
<big><b>ח.</b></big> וְיֵשׁ לְהָבִין מַהוּ הַמָּקוֹר לְכָל הַטַּצְדְּקֵי וְהַטְּעָנוֹת שֶׁל הַטּוֹעֲנִים שֶׁאֵינָם יְכוֹלִים בְּשׁוּם אֹפֶן לָקוּם בְּשָׁעָה מֻקְדֶּמֶת, וְיֵשׁ הַתּוֹלִים זֹאת בְּבִטּוּל תּוֹרָה שֶׁיִּגָּרֵם לָהֶם בְּמֶשֶׁךְ הַיּוֹם אִם יָקוּמוּ מֻקְדָּם, וְאֵינָם חוֹשְׁבִים לְרֶגַע כֵּיצַד יֵלְכוּ לִישֹׁן מֻקְדָּם יוֹתֵר, אוֹ שֶׁחוֹשְׁבִים, אַךְ לֹא מוֹצְאִים שׁוּם דֶּרֶךְ לִישֹׁן מֻקְדָּם יוֹתֵר.. וְעוֹד טְעָנוֹת שׁוֹנוֹת וּמְשֻׁנּוֹת.<p dir="rtl">
עַל כֵּן בָּא הַמְּסִלַּת יְשָׁרִים בְּפֶרֶק ו וְקוֹבֵעַ: וְאוּלָם אִם תִּשְׁאַל אֶת פִּי הֶעָצֵל יָבוֹא לְךָ בְּמַאֲמָרִים רַבִּים מִמַּאַמְרֵי הַחֲכָמִים וְהַמִּקְרָאוֹת מִן הַכְּתוּבִים וְהַטְּעָנוֹת מִן הַשֵּׂכֶל, אֲשֶׁר כֻּלָּם יוֹרוּ לוֹ לְפִי דַּעְתּוֹ הַמְשֻׁבֶּשֶׁת לְהָקֵל עָלָיו וּלְהָנִיחוֹ בִּמְנוּחַת עֲצַלְתּוֹ. וְהוּא אֵינֶנּוּ רוֹאֶה שֶׁאֵין הַטְּעָנוֹת הָהֵם וְהַטְּעָמִים הָהֵם נוֹלָדִים לוֹ מִפְּנֵי שִׁקּוּל דַּעְתּוֹ, אֶלָּא מִמְּקוֹר עֲצַלְתּוֹ הֵם נוֹבְעִים, אֲשֶׁר בִּהְיוֹתָהּ הִיא גּוֹבֶרֶת בּוֹ, מַטָּה דַּעְתּוֹ וְשִׂכְלוֹ אֶל הַטְּעָנוֹת הָאֵלֶּה אֲשֶׁר לֹא יִשְׁמַע לְקוֹל הַחֲכָמִים וְאַנְשֵׁי הַדֵּעָה הַנְּכוֹנָה. הוּא מַה שֶּׁשְּׁלֹמֹה צֹוֵחַ וְאוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי כו)</span>: חָכָם עָצֵל בְּעֵינָיו מִשִּׁבְעָה מְשִׁיבֵי טָעַם. כִּי הָעַצְלָה אֵינֶנָּהּ מַנַּחַת לוֹ שֶׁיִּהְיֶה אֲפִלּוּ חָשׁ לְדִבְרֵי הַמּוֹכִיחִים אוֹתוֹ, אֶלָּא יַחֲשֹׁב הַכֹּל לְתוֹעִים וְשׁוֹטִים וְהוּא לְבַדּוֹ חָכָם.<p dir="rtl">
וּמְבֹאָר בְּפֵרוּשׁ 'פִּי כֹּהֵן' עַל הַמְּסִלַּת יְשָׁרִים שָׁם וְזֶה לְשׁוֹנוֹ: מֵאִיר לָנוּ הַמְּסִלַּת יְשָׁרִים בִּדְבָרָיו אֵלּוּ הַקְּצָרִים, שֶׁכָּל הָאֲמַתְלָאוֹת הַמְּצוּיִים הֵן מֵחֲמַת קֹר אוֹ חֹם וְכוּ', אַף שֶׁלְּפִי רְאוּת עֵינֵינוּ הֵן נִרְאוֹת נְכוֹחוֹת וִישָׁרוֹת, שֶׁהֲרֵי מְאֹד קַר אוֹ מְאֹד חַם וְכוּ' וְכוּ', מִכָּל מָקוֹם כָּל כֻּלָּן הֵן מְזֻיָּפוֹת מִתּוֹכָן, דְּשֹׁרֶשׁ כֻּלָּם הוּא אַךְ וְרַק כְּבֵדוּת הָעַצְלוּת, שֶׁאִלּוּ בּוֹעֵר אֵשׁ לַהַט לַעֲבֹד אֶת הַבּוֹרֵא עַל יְדֵי לִמּוּד הַתּוֹרָה וְקִיּוּם הַמִּצְווֹת אֵין מָקוֹם כְּלָל לְכָל אֵלּוּ הָאֲמַתְלָאוֹת הַמּוֹנְעִים מֵעֲבוֹדַת ה', עכ"ד.<p dir="rtl">
וּמִן הָעִנְיָן לְהָבִיא כָּאן הַדְּבָרִים הַנִּפְלָאִים שֶׁכּוֹתֵב הָרַב דֶּסְלֶר <span class="booklinks" onclick="sendBookLink(this)" onmouseover="setBookLinkTitle(this)">(מִכְתָּב מֵאֵלִיָּהוּ ח"ג עמ' 331)</span> בְּעִנְיָן זֶה שֶׁל הַטְּעָנוֹת וְהָאֲמַתְלָאוֹת שֶׁל הֶעָצֵל: הִנֵּה יָדוּעַ שֶׁאֶחָד מִכְּלֵי זֵינוֹ הַגְּדוֹלִים שֶׁל הַשָּׂטָן הוּא כֹּחַ הַהַטְעָיָה, שֶׁהָאָדָם מַטְעֶה אֶת עַצְמוֹ. אֲבָל יֵשׁ בְּזֶה עִקָּר גָּדוֹל מְאֹד, וְהוּא יְסוֹד גָּדוֹל בַּעֲבוֹדַת ה': הַהַטְעָיָה אֶפְשָׁרִית רַק כְּנֶגֶד הַחִיצוֹנִיּוּת, כְּלוֹמַר נֶגֶד אוֹתָן הַמִּדּוֹת, הַמַּעֲלוֹת וְהַמַּעֲשִׂים שֶׁהֵן פְּרִי חִנּוּכוֹ. בַּמֶּה שֶׁנִּקְנָה וְנִקְבַּע בִּפְנִימִיּוּתוֹ שֶׁל הָאָדָם לֹא תִּתָּכֵן הַטְעָיָה כְּלָל.<p dir="rtl">
לְמָשָׁל, אִם הַהִתְעוֹרְרוּת לָקוּם מִמִּטָּתוֹ וְלָלֶכֶת לְהִתְפַּלֵּל עִם הַצִּבּוּר בָּאָה מִצַּד הַחִנּוּךְ אָז שַׁיָּךְ שֶׁיַּטְעֶה אֶת עַצְמוֹ, בְּחָשְׁבוֹ שֶׁבְּוַדַּאי הָיָה רָאוּי לָלֶכֶת לְהִתְפַּלֵּל, אֶלָּא שֶׁרָאוּי לַחֲשֹׁשׁ הַיּוֹם לִבְרִיאוּתוֹ, וְכַדּוֹמֶה; וְזֶה מִשּׁוּם שֶׁבִּפְנִים הַלֵּב חֶפְצוֹ שֶׁלֹּא לָלֶכֶת לִתְפִלָּה בְּצִבּוּר. אֲבָל אִם הַהִתְעוֹרְרוּת לִתְפִלָּה בְּצִבּוּר בָּאָה מִפְּנִים לְבָבוֹ מַמָּשׁ, הֲרֵי כְּבָר אֵין שֹׁרֶשׁ וְסִבָּה אֶל הַהַטְעָיָה, כִּי הֲרֵי זֶה חֶפְצוֹ הָאֲמִתִּי.<p dir="rtl">
אוּלָם כְּשֶׁהָרָצוֹן הַפְּנִימִי הוּא לְרָעָה, וְהוּא נֶגֶד מַה שֶּׁקִבֵּל עַל יְדֵי חִנּוּכוֹ, מִתְבַּיֵּשׁ הָאָדָם קְצָת; וּכְדֵי לְהִתְחַבֵּא מִבָּשְׁתּוֹ הוּא מַטְעֶה אֶת עַצְמוֹ, וּמַמְצִיא כָּל מִינֵי אֲמַתְלָאוֹת. עכ"ד.<p dir="rtl">
<big><b>ט.</b></big> וְכַאֲשֶׁר נוֹסִיף לְהִתְבּוֹנֵן נִרְאֶה שֶׁהַכְּבֵדוּת וְהָעַצְלוּת אֵינָן מַשְׁפִּיעוֹת עַל הַקִּימָה בִּלְבַד, אֶלָּא גַּם עַל הַהֲלִיכָה לִישֹׁן בַּזְּמַן. שֶׁהַמִּתְבּוֹנֵן בַּדָּבָר תָּמֵהַּ, הֲרֵי הַשֵּׁנָה הֲנָאָה הִיא, וְהָיָה נִתַּן לְצַפּוֹת שֶׁהָאָדָם יִמָּשֵׁךְ לְמַצָּב זֶה כְּהִמָּשֵׁךְ הַבַּרְזֶל אֶל אֶבֶן הַשּׁוֹאֶבֶת.. אֶלָּא שֶׁיֵּשׁ לְכָךְ שְׁתֵּי מְנִיעוֹת:<p dir="rtl">
א] 'לָלֶכֶת לִישֹׁן' הִיא פְּעֻלָּה, וְהֶעָצֵל לַמְרוֹת עֲיֵפוּתוֹ, מִתְעַצֵּל לָקוּם לַעֲשׂוֹת זֹאת. עֵינֵינוּ הָרוֹאוֹת פְּעָמִים רַבּוֹת שֶׁהֶעָצֵל נִרְדָּם בְּלִי לִפְשֹׁט אֶת בְּגָדָיו, מֵחֲמַת עַצְלוּתוֹ לְהִתְאַרְגֵּן כָּרָאוּי לְשֵׁנָה.<p dir="rtl">
ב] זֶה אֶחָד מִדַּרְכֵי הַיֵּצֶר לְהָקֵל מֵעָלָיו אֶת מִלְחַמְתּוֹ עִם הָאָדָם כְּדֵי שֶׁלֹּא יָקוּם לַעֲבוֹדַת בּוֹרְאוֹ כָּרָאוּי, שֶׁמְּפַתֶּה אֶת הָאָדָם שֶׁיֵּלֵךְ לִישֹׁן מְאֻחָר כְּדֵי שֶׁיִּהְיֶה עָיֵף בַּבֹּקֶר וְלֹא יִהְיֶה בְּכֹחוֹ לְהִתְגַּבֵּר עַל יִצְרוֹ.<p dir="rtl">
וְעַל כֵּן, אַף אִם לֹא יַצְלִיחַ הַיֵּצֶר לְהַשִּׁיאוֹ לֵישֵׁב בָּטֵל, יְשַׁכְנֵעַ אוֹתוֹ לְהִתְעַסֵּק בְּאֵיזֶה דָּבָר בְּתוֹאֲנָה שֶׁהוּא כָּל כָּךְ חָשׁוּב שֶׁאִי אֶפְשָׁר לִדְחוֹתוֹ, וְכַיּוֹצֵא בָּזֶה.<p dir="rtl">
י. וְהִנֵּה הַתּוֹרָה מַזְהִירָה אֶת הַדַּיָּן הַיּוֹשֵׁב בַּדִּין שֶׁלֹּא יִטֹּל שֹׁחַד כֵּיוָן שֶׁהַשֹּׁחַד בְּכֹחוֹ לְעַוֵּר עֵינֵי חֲכָמִים <span class="booklinks" onclick="sendBookLink(this)" onmouseover="setBookLinkTitle(this)">(שֶׁהַתּוֹרָה מְעִידָה עֲלֵיהֶם שֶׁהֵם חֲכָמִים)</span> וּלְסַלֵּף דִּבְרֵי צַדִּיקִים <span class="booklinks" onclick="sendBookLink(this)" onmouseover="setBookLinkTitle(this)">(שֶׁהַתּוֹרָה מְעִידָה עֲלֵיהֶם שֶׁהֵם צַדִּיקִים)</span>, וּמִזֶּה עָלֵינוּ לִלְמֹד כַּמָּה עָלֵינוּ לְהִתְרַחֵק מִלִּסְמֹךְ עַל שִׁקּוּל דַּעְתֵּנוּ בְּמָקוֹם שֶׁיֵּשׁ לָנוּ נְגִיעוֹת אִישִׁיּוֹת. וְיָדוּעַ מַה שֶּׁאָמְרוּ עַל "אֲרִיסְטוֹ" גְּדוֹל הַפִּילוֹסוֹפִים <span class="booklinks" onclick="sendBookLink(this)" onmouseover="setBookLinkTitle(this)">(שֶׁהָרַמְבָּ"ם הֶעֱרִיךְ אֶת חָכְמָתוֹ)</span>, שֶׁכָּפַר בִּמְצִיאוּת ה' רַחֲמָנָא לִצְּלַן בִּגְלַל נְגִיעַת תַּאֲוַת הָעוֹלָם הַזֶּה, וְזֹאת לַמְרוֹת כָּל חָכְמָתוֹ, וְאַף שֶׁעִנְיַן מְצִיאוּת ה' הוּא דָּבָר פָּשׁוּט וּבָרוּר לְכָל בַּר דַּעַת כַּשֶּׁמֶשׁ בַּצָּהֳרַיִם, וּבָרוּר שֶׁהוּא מִפְּנֵי שֶׁהַנְּגִיעָה סִמְּאָה אֶת עֵינוֹ (רְאֵה בְּהַרְחָבָה בְּקֹבֶץ הֶעָרוֹת עַל יְבָמוֹת, בֵּאוּרֵי אַגָּדוֹת עַל דֶּרֶךְ הַפְּשָׁט סי' א).<p dir="rtl">
וְכָאן נִשְׁאֶלֶת הַשְּׁאֵלָה, מַדּוּעַ לֹא יַחְשֹׁשׁ כָּל שֶׁיִּרְאָתוֹ קוֹדֶמֶת לְחָכְמָתוֹ שֶׁמָּא מְשֻׁחָד הוּא מִתַּאֲוָתוֹ לִמְנוּחַת הַגּוּף, וְצָרִיךְ הוּא לִשְׁאֹל בָּזֶה דַּעַת תּוֹרָה, מָתַי עָלָיו לָקוּם, וּמָתַי עָלָיו לִישֹׁן.<p dir="rtl">
וְכֵן הַאִם רָאוּי לְעַכֵּב אֶת זְמַן קְרִיאַת שְׁמַע עַד סָמוּךְ לְסוֹף זְמַן קְרִיאָתָהּ בַּעֲבוּר סִבָּה כָּזוֹ אוֹ אַחֶרֶת, דְּהָא מָצִינוּ דְּרָאוּי לְהַקְדִּים זְמַן קַבָּלַת עֹל מַלְכוּת שָׁמַיִם כְּכָל הָאֶפְשָׁר, וּכְמוֹ שֶׁשָּׁנִינוּ <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת פֶּרֶק ב מִשְׁנָה ה)</span>: קָרָא [-רַבָּן גַּמְלִיאֵל] בַּלַּיְלָה הָרִאשׁוֹן שֶׁנָּשָׂא, אָמְרוּ לוֹ תַּלְמִידָיו לֹא לִמַּדְתָּנוּ רַבֵּנוּ שֶׁחָתָן פָּטוּר מִקְּרִיאַת שְׁמַע בַּלַּיְלָה הָרִאשׁוֹן, אָמַר לָהֶם אֵינִי שׁוֹמֵעַ לָכֶם לְבַטֵּל מִמֶּנִּי מַלְכוּת שָׁמַיִם "אֲפִלּוּ שָׁעָה אַחַת" <span class="booklinks" onclick="sendBookLink(this)" onmouseover="setBookLinkTitle(this)">(עַיֵּן בְּזֶה בְּפֵרוּשׁ תִּפְאֶרֶת יִשְׂרָאֵל שָׁם)</span>.<p dir="rtl">
וְכֵן מַשְׁמָע שָׁם בפ"ג מ"ה לְגַבֵּי בַּעַל קֶרִי שֶׁיָּרַד לִטְבֹּל [אִם יָכוֹל לַעֲלוֹת וּלְהִתְכַּסּוֹת וְלִקְרוֹת עַד שֶׁלֹּא תָּנֵץ הַחַמָּה, יַעֲלֶה וְיִתְכַּסֶּה וְיִקְרָא, וְאִם לָאו יִתְכַּסֶּה בַּמַּיִם וְיִקְרָא. וְהָא לַעֲלוֹת מִבֵּית הַטְּבִילָה וּלְהִתְלַבֵּשׁ הֱוֵי זְמַן מוּעָט מְאֹד, וּבְכָל זֹאת עָדִיף שֶׁיִּקְרָא בְּתוֹךְ מֵי הַמִּקְוֶה הָעֲכוּרִים <span class="booklinks" onclick="sendBookLink(this)" onmouseover="setBookLinkTitle(this)">(כְּדֵי שֶׁלִּבּוֹ לֹא יִרְאֶה אֶת הָעֶרְוָה)</span> וְלֹא יְאַחֵר בִּמְעַט אֶת זְמַן קְרִיאַת שְׁמַע].<p dir="rtl">
וְכָךְ פּוֹסֵק הַשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' נח ס"ב)</span>, שֶׁאֲפִלּוּ אִם לֹא קְרָאָהּ קֹדֶם הָנֵץ הַחַמָּה כְּוָתִיקִין חַיָּב לְהַקְדִּים לִקְרוֹתָהּ בִּמְהֵרָה כָּל מַה שֶּׁיּוּכַל, וְאִסּוּר גָּמוּר לְהִתְאַחֵר עַד סוֹף הַזְּמַן, כְּמ"ש הַגְּרָ"א בְּשֵׁם הַיְרוּשַׁלְמִי <span class="booklinks" onclick="sendBookLink(this)" onmouseover="setBookLinkTitle(this)">(מוּבָא במ"ב שָׁם סק"ג)</span>. וּבַגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כ"ט:)</span> אָמְרוּ דִּבְמַעֲרָבָא לָיְיטֵי עַל זֶה, וְחָלִילָה לְזַלְזֵל בְּקִלְלַת חֲזַ"ל (תֹּכֶן הַדְּבָרִים מֵהַסֵּפֶר אָרְחוֹת יֹשֶׁר לְמָרָן הַגָּאוֹן הָרַב חַיִּים קַנְיֶבְסְקִי שְׁלִיטָ"א).<p dir="rtl">
<big><b>יא.</b></big> אָמַר הַמְלַקֵּט: עִנְיָן זֶה שֶׁל הַהַשְׁפָּעָה הַשְּׁלִילִית שֶׁל נְגִיעָה עַל שִׁקּוּל הַדַּעַת הַנָּכוֹן, הוֹאִיל דְּאָתָא לְיָדָן יֵשׁ בְּנוֹתֵן טַעַם לְהָבִיא אֶת אֲשֶׁר בֵּאַרְתִּי עַל פִּיו בְּסִיַּעְתָּא דִּשְׁמַיָּא.<p dir="rtl">
בְּמִדְרַשׁ רַבָּה <span class="booklinks" onclick="sendBookLink(this)" onmouseover="setBookLinkTitle(this)">(תּוֹלְדוֹת פס"ה סי' כב)</span> מוּבָא מַעֲשֶׂה בְּיוֹסֵף מִשִּׁיתָא שֶׁהָיָה בִּזְמַן הַחֻרְבָּן, וְכָךְ כָּתוּב שָׁם: בְּשָׁעָה שֶׁבִּקְּשׁוּ שׂוֹנְאִים לְהִכָּנֵס לְהַר הַבַּיִת אָמְרוּ יִכָּנֵס מֵהֶם וּבָהֶם תְּחִלָּה. אָמְרִין לֵיה [לְיוֹסֵף מִשִּׁיתָא]: עוּל, וּמַה דְּאַתְּ מַפִּיק דִּידָךְ. נִכְנַס וְהוֹצִיא מְנוֹרָה שֶׁל זָהָב. אָמְרוּ לוֹ: אֵין דַּרְכּוֹ שֶׁל הֶדְיוֹט לְהִשְׁתַּמֵּשׁ בְּזוֹ, אֶלָּא עוּל תִּנְיָנוּת וּמַה דְּאַתְּ מַפִּיק דִּידָךְ. וְלֹא קִבֵּל עָלָיו וְכוּ'. אָמַר: לֹא דַּי שֶׁהִכְעַסְתִּי לֵאלֹקַי פַּעַם אַחַת אֶלָּא שֶׁאַכְעִיסֶנּוּ פַּעַם שְׁנִיָּה וְכוּ'. נָתְנוּ אוֹתוֹ בַּחֲמוֹר שֶׁל חֲרָשִׁים וְהָיוּ מְנַסְּרִים בּוֹ. הָיָה מְצַוֵּחַ וְאוֹמֵר וַי, אוֹי שֶׁהִכְעַסְתִּי לְבוֹרְאִי, ע"כ.<p dir="rtl">
וְשָׁמַעְתִּי שֶׁהָרַב מִפּוֹנִיבֶז' שָׁאַל: מֵאַחַר שֶׁבִּתְחִלָּה הִסְכִּים לְהִכָּנֵס אֶל הַקֹּדֶשׁ פְּנִימָה וְלֹא חָשַׁשׁ לִכְבֹד הַמִּקְדָּשׁ וְקָדָשָׁיו, מַדּוּעַ סֵרַב לְהִכָּנֵס פַּעַם שְׁנִיָּה לַמְרוֹת שֶׁעִנּוּהוּ עִנּוּיִם קָשִׁים וּמָרִים עַל יְדֵי קִצּוּץ אֶצְבְּעוֹת יָדָיו וְרַגְלָיו בַּחֲמוֹר שֶׁל חֲרָשִׁים. וְתֵרֵץ שֶׁזֶּהוּ הַכֹּחַ הַגָּדוֹל שֶׁל קְדֻשַּׁת בֵּית הַמִּקְדָּשׁ, שֶׁבָּרֶגַע שֶׁנִּכְנַס פְּנִימָה כְּבָר הֻשְׁפַּע כָּל כָּךְ עַד שֶׁיָּכוֹל הָיָה לַעֲמֹד בְּכָל הַנִּסְיוֹנוֹת הַנּוֹרָאִים.<p dir="rtl">
וְשָׁאַלְתִּי, מַדּוּעַ אִם כֵּן הוֹצִיא אֶת הַמְּנוֹרָה, הֲלֹא בָּרֶגַע שֶׁנִּכְנַס כְּבָר הֻשְׁפַּע מִקְּדֻשַּׁת בֵּית הַמִּקְדָּשׁ וְהָיָה לוֹ לַחֲזֹר מִיָּד לַאֲחוֹרָיו?!<p dir="rtl">
וְתֵרַצְתִּי בְּסִיַּעְתָּא דִּשְׁמַיָּא, שֶׁזֶּהוּ כֹּחָהּ שֶׁל נְגִיעָה. בְּשָׁעָה שֶׁנִּכְנַס סָבוּר הָיָה שֶׁיִּקַּח אֶת הַמְּנוֹרָה לְעַצְמוֹ, וְלָכֵן לֹא הִשְׁפִּיעָה עָלָיו קְדֻשַּׁת בֵּית הַמִּקְדָּשׁ, כִּי הַנְּגִיעָה סִמְּאָה אֶת עֵינָיו וְלֹא הִרְגִּישׁ בְּאוֹר וְזֹהַר קְדֻשַּׁת הַמִּקְדָּשׁ, וְרַק כְּשֶׁיָּצָא וְהוּבְרַר לוֹ שֶׁלֹּא לוֹ תִּהְיֶה, וּבָטְלָה הַנְּגִיעָה, בָּעֲרָה בּוֹ קְדֻשַּׁת בֵּית הַמִּקְדָּשׁ, וְשׁוּב לֹא הִתְעַמְעֵם אוֹרָהּ אַף לְמוּל שׁוּם נְגִיעוֹת שֶׁל מָמוֹן וְיִסּוּרֵי גּוּף, וּלְכָךְ הִתְגַּבֵּר וְעָמַד בַּנִּסָּיוֹן וּמָסַר נַפְשׁוֹ בִּגְבוּרָה עִלָּאִית.<p dir="rtl">
<big><b>יב.</b></big> וּבְעָסְקִי בִּדְבָרִים אֵלֶּה הִתְעוֹרַרְתִּי לִשְׁאֹל מַדּוּעַ עַל קְרִיאַת שְׁמַע שֶׁל עַרְבִית שֶׁאֶפְשָׁר לְקַיְּמָהּ בְּמֶשֶׁךְ זְמַן רַב, מִצֵּאת הַכּוֹכָבִים עַד עֲלוֹת הַשַּׁחַר, גָּזְרוּ חֲכָמִים לִקְרוֹתָהּ עַד חֲצוֹת כְּדֵי לְהַרְחִיק אֶת הָאָדָם מִן הָעֲבֵרָה, "שֶׁלֹּא יֹאמַר עֲדַיִן יֵשׁ לִי שָׁהוּת וְתַעֲבֹר עוֹנָתָהּ" <span class="booklinks" onclick="sendBookLink(this)" onmouseover="setBookLinkTitle(this)">(לְשׁוֹן ר"ע מִבַּרְטְנוּרָא)</span>, וְאִלּוּ לִקְרִיאַת שְׁמַע שֶׁל שַׁחֲרִית שֶׁמִּתְּחִלַּת זְמַנָּהּ עַד סוֹפָהּ יֵשׁ רַק שָׁלֹשׁ שָׁעוֹת, לֹא גָּזְרוּ חֲכָמִים לִקְרוֹתָהּ עַד זְמַן שֶׁקֹּדֶם לְסוֹף זְמַנָּהּ, כְּדֵי לְהַרְחִיק אֶת הָאָדָם מִן הָעֲבֵרָה.<p dir="rtl">
וְנִרְאֶה שֶׁהַתְּשׁוּבָה פְּשׁוּטָה, דְּאַדְרַבָּה, שִׁעֲרוּ חֲכָמִים דְּמֵחֲמַת הַזְּמַן הַמּוּעָט לֹא יֹאמַר אָדָם "עֲדַיִן יֵשׁ לִי שָׁהוּת" וְיִזְדָּרֵז לְקָרְאָהּ.<p dir="rtl">
וְעַתָּה צֵא וּרְאֵה יְרִידַת הַדּוֹרוֹת, שֶׁבְּיָמֵינוּ הַ"שְׁטִיבְּלָאךְ" מְלֵאִים מִתְפַּלְּלִים דַּקּוֹת סְפוּרוֹת לִפְנֵי תֹּם זְמַן קְרִיאַת שְׁמַע, הֵפֶךְ מַה שֶּׁסָּמְכוּ חֲזַ"ל עַל כָּךְ שֶׁכֵּיוָן שֶׁזְּמַנָּהּ קָצָר יִזְדָּרְזוּ לְקָרְאָהּ בִּתְחִלַּת זְמַנָּהּ. וּמֶה עָגוּם הַמַּחֲזֶה שֶׁל הַמִּתְפַּלְּלִים הַנֶּאֱבָקִים עִם מִלּוֹת הַתְּפִלָּה לְאָמְרָן בִּמְהִירוּת עֲצוּמָה <span class="booklinks" onclick="sendBookLink(this)" onmouseover="setBookLinkTitle(this)">(אוֹ בְּדִלּוּגִים)</span> כְּדֵי לְהַסְפִּיק לִקְרֹא קְרִיאַת שְׁמַע קֹדֶם סוֹף זְמַנָּהּ. "וְיֵשׁ" שֶׁגַּם לֹא מַסְפִּיקִים לִקְרוֹתָהּ לִפְנֵי סוֹף זְמַנָּהּ, וּמְאַבְּדִים מִצְוַת עֲשֵׂה מִדְּאוֹרַיְתָא, שֶׁעַל זֶה נֶאֱמָר "מְעֻוָּת לֹא יוּכַל לִתְקֹן" <span class="booklinks" onclick="sendBookLink(this)" onmouseover="setBookLinkTitle(this)">(חֲגִיגָה ט:)</span>. וַאֲפִלּוּ בִּטֵּל פַּעַם אַחַת קְרִיאַת שְׁמַע דּוֹמֶה כְּמִי שֶׁלֹּא קָרָא ק"ש מֵעוֹלָם <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת סג ע"ב)</span>, הַשֵּׁם יַצִּילֵנוּ.<p dir="rtl">
וְחָמוּר יוֹתֵר, שֶׁיֵּשׁ מִנְיָנִים שֶׁמַּתְחִילִים אַחֲרֵי סוֹף זְמַן תְּפִלָּה עַד קָרוֹב לַחֲצוֹת הַיּוֹם, וְנִכְשָׁלִים בַּמֶּה שֶׁכָּתוּב בַּמִּשְׁנָה בְּרוּרָה <span class="booklinks" onclick="sendBookLink(this)" onmouseover="setBookLinkTitle(this)">(סי' נח ס"ק כו)</span> שֶׁהַמְבָרֵךְ בִּרְכוֹת קְרִיאַת שְׁמַע אַחַר זְמַן תְּפִלָּה בִּרְכוֹתָיו לְבַטָּלָה, וְעי"ש בַּמִּשְׁנָה בְּרוּרָה ובביה"ל לְעִנְיַן אִם הָיָה אָנוּס עַד אָז.<p dir="rtl">
וּכְבָר נִתְבָּאֵר שֶׁאַף אִם מַגִּיעִים לִידֵי זֶה בִּגְלַל שֶׁמְּאַחֲרִים בַּנֶּשֶׁף בַּעֲמַל וְעֵסֶק הַתּוֹרָה, פָּשׁוּט שֶׁאֵין לִמּוּד הַתּוֹרָה יָכוֹל לָבֹא עַל חֶשְׁבּוֹן קְרִיאַת שְׁמַע וּתְפִלָּה שֶׁכָּל כֻּלָּהּ יִרְאַת שָׁמַיִם. וְיֵשׁ לִשְׁאֹל הַאִם אֵין זֶה בּוֹר עָמֹק שֶׁכּוֹרֶה הַיֵּצֶר בְּדוֹר זֶה כְּדֵי לְהַפִּיל לְתוֹכוֹ אֶת עוֹלַם הַתּוֹרָה הַמִּתְעַצֵּם וּמִתְרַחֵב בְּחַסְדֵי ה', וְהַאִם אֵין הַיֵּצֶר שׁוֹמֵט בְּזֶה אֶת הַקַּרְקַע מִתַּחַת עוֹלַם הַתּוֹרָה עַל יְדֵי נְטִילַת הַיִּרְאַת שָׁמַיִם  <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span> שֶׁבִּלְעָדֶיהָ אֵין לַתּוֹרָה קִיּוּם רַחֲמָנָא לִצְּלַן. <p dir="rtl">
<small>(הערה:<N>*55ב' עיין לקמן פ"ט אות יח (בהערה) דברי ספר שערי רחמים, דינים והנהגות מהגר"א והגר"ח מוולוז'ין.)</small><p dir="rtl">
<h2 dir="rtl" id="612_yitgaber_kaari, פרק ז' חיוב הזריזות בקיום המצוות וטעמיו">פֶּרֶק ז' - חִיּוּב הַזְּרִיזוּת בְּקִיּוּם הַמִּצְווֹת וּטְעָמָיו</h2><p dir="rtl">
<big><b>א.</b></big> בְּסֵפֶר אָרְחוֹת צַדִּיקִים בְּשַׁעַר הַזְּרִיזוּת כָּתוּב: אָמַר רַבִּי יְהוּדָה בֶּן תֵּימָא: הֱוֵי עַז כַּנָּמֵר וְקַל כַּנֶּשֶׁר רָץ כַּצְּבִי וְגִבּוֹר כַּאֲרִי לַעֲשׂוֹת רְצוֹן אָבִיךָ שֶׁבַּשָּׁמַיִם <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת פ"ה מ"כ)</span>. רְאֵה אֵיךְ הִזְהִירוּ לַעֲשׂוֹת עַצְמוֹ קַל וְגִבּוֹר עַל הַמִּצְווֹת! וְכֵן אָמַר דָּוִד <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קיט, ס)</span>: חַשְׁתִּי וְלֹא הִתְמַהְמָהְתִּי לִשְׁמֹר מִצְוֹתֶיךָ. וְכֵן דָּרְשׁוּ רַבּוֹתֵינוּ זִכְרוֹנָם לִבְרָכָה: וּשְׁמַרְתֶּם אֶת הַמַּצּוֹת <span class="booklinks" onclick="sendBookLink(this)" onmouseover="setBookLinkTitle(this)">(שמות יב, יז)</span>, אַל תִּקְרִי "מַצּוֹת" אֶלָּא "מִצְווֹת", אִם תָּבֹא מִצְוָה לְיָדְךָ אַל תַּחְמִיצֶנָּה, אֶלָּא עֲשֵׂה אוֹתָהּ מִיָּד (מְכִלְתָּא).<p dir="rtl">
הָרַב דֶּסְלֶר בְּסִפְרוֹ מִכְתָּב מֵאֵלִיָּהוּ <span class="booklinks" onclick="sendBookLink(this)" onmouseover="setBookLinkTitle(this)">(ח"ג עמ' 91)</span> מַסְבִּיר לָנוּ אֶת הַדְּבָרִים הַנַּ"ל בְּצוּרָה נִפְלָאָה: הַקָּבָּ"ה נוֹתֵן מִצְווֹת, וּמַכְנִיסָן כִּבְיָכוֹל לְתוֹךְ יָדוֹ שֶׁל אָדָם. אִם יְמַהֵר וְיַחְטְפֵן הֲרֵי הֵן שֶׁלּוֹ, וְאִם לָאו, הַמְקַטְרְגִים וְהַמַּזִּיקִים (כְּמוֹ הַחַיְדַּקִּים הַמְמַלְּאִים אֶת הֶחָלָל, וּמַפְסִידִים וּמַחְמִיצִים כָּל דָּבָר הַשּׁוֹהֶה בַּאֲוִיר יוֹתֵר מֵהָרָאוּי) בָּאִים וּמַפְסִידִים גַּם אֶת הַמִּצְווֹת שֶׁהֶחְמִיצָן הָאָדָם בְּמִעוּט זְרִיזוּתוֹ.<p dir="rtl">
זֶה בֵּאוּר אָמְרָם זַ"ל <span class="booklinks" onclick="sendBookLink(this)" onmouseover="setBookLinkTitle(this)">(מְכִלְתָּא שְׁמוֹת יב, יז)</span>: "וּשְׁמַרְתֶּם אֶת הַמַּצּוֹת – אַל תְּהִי קוֹרֵא הַמַּצּוֹת אֶלָּא הַמִּצְווֹת, "מִצְוָה הַבָּאָה לְיָדְךָ אַל תַּחְמִיצֶנָּה". וְלֹא עוֹד, אֶלָּא אֲפִלּוּ מַה שֶּׁמַּבְטִיחַ הַקָּבָּ"ה לָאָדָם, לֹא הִבְטִיחַ אֶלָּא עַל מְנַת שֶׁיַחְטְפֶנּוּ בִּזְרִיזוּת. דָּבָר זֶה מְבֹאָר בַּיַּלְקוּט <span class="booklinks" onclick="sendBookLink(this)" onmouseover="setBookLinkTitle(this)">(מְלָכִים א סי' קסח)</span>: "וְהוֹרַדְתֶּם אֹתוֹ אֶל גִּחוֹן וְכוּ' וַיַּעַן בְּנָיָהוּ אָמֵן כֵּן יֹאמַר ה' וְכוּ'. וַהֲלֹא כְּבָר נֶאֱמַר הִנֵּה בֵן נוֹלָד לָךְ וְכוּ'; אֶלָּא הַרְבֵּה קָטֵגוֹרִין יַעַמְדוּ מִכָּאן עַד גִּיחוֹן. מִכָּאן שֶׁאֵין הַבְטָחָה לַצַּדִּיקִים בָּעוֹלָם הַזֶּה". הֲרֵי אַף עַל פִּי שֶׁהֻבְטְחָה מַלְכוּת שְׁלֹמֹה, הָיוּ צְרִיכִים לְהִזְדָּרֵז בְּהַמְלָכָתוֹ, כְּדֵי שֶׁהַמְקַטְרְגִים לֹא יַחְמִיצוּ וִיקַלְקְלוּ אֶת הַדָּבָר. עכ"ל.<p dir="rtl">
<big><b>ב.</b></big> וְעִקַּר הַדְּבָרִים וּבְאֹפֶן דּוֹמֶה כְּבָר כָּתַב הַמְּסִלַּת יְשָׁרִים, וְכָךְ הוּא כּוֹתֵב בְּפֶרֶק ו: וּכְלָשׁוֹן זֶה אָמְרוּ זַ"ל <span class="booklinks" onclick="sendBookLink(this)" onmouseover="setBookLinkTitle(this)">(פְּסָחִים ד.)</span> זְרִיזִים מַקְדִּימִים לְמִצְווֹת. וְזֶה, כִּי כְּמוֹ שֶׁצָּרִיךְ פִּקְחוּת גָּדוֹל וְהַשְׁקָפָה רַבָּה לְהִנָּצֵל מִמּוֹקְשֵׁי הַיֵּצֶר וּלְהִמָּלֵט מִן הָרַע שֶׁלֹּא יִשְׁלֹט בָּנוּ לְהִתְעָרֵב בְּמַעֲשֵׂינוּ, כֵּן צָרִיךְ פִּקְחוּת גָּדוֹל וְהַשְׁקָפָה לֶאֱחֹז בַּמִּצְווֹת וְלִזְכּוֹת בָּהֶם וְלֹא תֹּאבַדְנָה מִמֶּנּוּ. כִּי כְּמוֹ שֶׁמְּסַבֵּב וּמִשְׁתַּדֵּל הַיֵּצֶר הָרַע בְּתַחְבּוּלוֹתָיו לְהַפִּיל אֶת הָאָדָם בְּמִכְמוֹרוֹת הַחֵטְא, כֵּן מִשְׁתַּדֵּל לִמְנֹעַ מִמֶּנּוּ עֲשִׂיַּת הַמִּצְווֹת וּלְאַבְּדָם מִמֶּנּוּ. וְאִם יִתְרַפֶּה וְיִתְעַצֵּל וְלֹא יִתְחַזֵּק לִרְדֹּף אַחֲרֵיהֶם וְלִתְמֹךְ בָּם, יִשָּׁאֵר נָעוּר וְרֵיק מֵהֶם בְּוַדַּאי.<p dir="rtl">
וְכָתַב עוֹד שָׁם בְּפֶרֶק ז: חֶלְקֵי הַזְּרִיזוּת שְׁנַיִם: אֶחָד – קֹדֶם הַתְחָלַת הַמַּעֲשֶׂה, וְאֶחָד – אַחֲרֵי כֵן. קֹדֶם הַתְחָלַת הַמַּעֲשֶׂה הוּא, שֶׁלֹּא יַחְמִיץ הָאָדָם אֶת הַמִּצְוָה, אֶלָּא בְּהַגִּיעַ זְמַנָּהּ, אוֹ בְּהִזְדַּמְּנוּתָהּ לְפָנָיו, אוֹ בַּעֲלוֹתָהּ בְּמַחֲשַׁבְתּוֹ, יְמַהֵר יָחִישׁ מַעֲשֵׂהוּ לֶאֱחֹז בָּהּ וְלַעֲשׂוֹת אוֹתָהּ, וְלֹא יַנִּיחַ זְמַן לִזְמַן שֶׁיִּתְרַבֶּה בֵּינְתַיִם, כִּי אֵין סַכָּנָה כְּסַכָּנָתוֹ, אֲשֶׁר הִנֵּה כָּל רֶגַע שֶׁמִּתְחַדֵּשׁ, יוּכַל לְהִתְחַדֵּשׁ אֵיזֶה עִכּוּב לַמַּעֲשֶׂה הַטּוֹב.<p dir="rtl">
וּבְפֵרוּשׁ "פִּי כֹּהֵן" הֵאִיר בְּזֶה דְּבָרִים נוֹסָפִים, וְכָתַב כָּךְ: מַעֲלַת הַזְּרִיזוּת הִיא לֹא עֶצֶם הַמְּהִירוּת, אֶלָּא מַה שֶּׁפְּנִימִיוּתַהּ, הִיא הַשְּׁמִירָה וְהַזְּהִירוּת שֶׁלֹּא יְאַבֵּד הַמִּצְוָה מִתַּחַת יָדוֹ, שֶׁלָּכֵן הַגְדָּרַת מַצָּב זֶה אֶצְלוֹ הִיא מַצָּב נוֹרָא שֶׁל סַכָּנָה, כִּלְשׁוֹן הַמְּסִלַּת יְשָׁרִים: "כִּי אֵין סַכָּנָה כְּסַכָּנָתוֹ". דְּאֵין כַּוָּנַת הַמְּסִלַּת יְשָׁרִים רַק עַל עֶצֶם הָעֻבְדָּא שֶׁהִיא סַכָּנָה נוֹרָאָה, אֶלָּא כָּךְ מַצָּב זֶה נִרְגָּשׁ אֵצֶל הַזָּרִיז, וְלָכֵן הוּא מַקְדִּים לְמִצְווֹת, יַעַן הֱיוֹת אֶצְלוֹ סַכָּנָה נוֹרָאָה לְאַחֵר אֶת הַמִּצְוָה.<p dir="rtl">
<big><b>ג.</b></big> וְיֵשׁ בְּזֶה עוֹד עִנְיָן, שֶׁנִּתָּן לִלְמֹד אוֹתוֹ מֵהַדְּבָרִים הַבָּאִים: שָׁמַעְתִּי מִתַּלְמִיד חָכָם, שֶׁסִּפֵּר עַל יְהוּדִי שֶׁהִתְמוֹטֵט בְּיוֹם בָּהִיר וְנִפְטַר תּוֹךְ מִסְפַּר שָׁעוֹת רַחֲמָנָא לִצְּלַן. אוֹתוֹ יְהוּדִי לִמֵּד אוֹתִי מוּסָר עָצוּם. הוּא הִתְמוֹטֵט בְּשָׁעָה שְׁמוֹנֶה בַּבֹּקֶר (בְּעֵרֶךְ), אֲבָל לִפְנֵי כֵן הִסְפִּיק לְהִתְפַּלֵּל שַׁחֲרִית בְּהָנֵץ הַחַמָּה כְּהֶרְגֵּלוֹ, קָרָא קְרִיאַת שְׁמַע כְּהִלְכָתָהּ, הִתְעַטֵּף בְּטַלִּית, הִנִּיחַ תְּפִלִּין, זָכָה לִתְפִלָּה בַּצִּבּוּר, 'אָמֵן יְהֵא שְׁמֵי'ה רַבָּה', מִסְפַּר פְּעָמִים, קְדֻשָּׁה, אָמֵן דִּבְרָכוֹת. בְּאוֹתוֹ יוֹם הוֹצִיאוּ סֵפֶר תּוֹרָה וְקִבֵּל עֲלִיָּה. וְכִמְדֻמַּנִי שֶׁאָמַר שֶׁגַּם הִשְׁתַּתֵּף בַּשִּׁעוּר הַקָּבוּעַ שֶׁאַחֲרֵי הַתְּפִלָּה. כָּל כָּךְ הַרְבֵּה מִצְווֹת עֲשֵׂה דְּאוֹרַיְתָא וּמִצְווֹת דְּרַבָּנָן (חֶלְקָן סְגֻלִּיּוֹת שֶׁנֶּאֱמַר עֲלֵיהֶן כְּאִלּוּ קִיֵּם כָּל הַתּוֹרָה כֻּלָּהּ.. קוֹרְעִין לוֹ גְּזַר דִּין שֶׁל שִׁבְעִים שָׁנָה וְכוּ'), וְכָל זֹאת עַד הַשָּׁעָה שְׁמוֹנֶה בַּבֹּקֶר!!!<p dir="rtl">
יֵשׁ אֲנָשִׁים שֶׁעֲדַיִן לֹא פָּקְחוּ עֵינַיִם בְּשָׁעָה זוֹ!!!..<p dir="rtl">
וּבִשְׁלָמָא מִי שֶׁאֵינוֹ קָם עַד אָז מֵחֲמַת שֶׁסֵּדֶר יוֹמוֹ מְסֻדָּר כָּךְ מֵחֲמַת לִמּוּדוֹ בַּלַּיְלָה וְאֵינוֹ מַפְסִיד זְמַן קְרִיאַת שְׁמַע וּתְפִלָּה – נִיחָא. אֲבָל אִם לֹא הִתְעוֹרֵר עַד אָז מֵחֲמַת עַצְלוּת כַּמָּה יָכוֹל לְהַפְסִיד אִם רַחֲמָנָא לִצְּלַן.. וְכִי יֵשׁ חֶזְקַת חַיִּים?! וּכְמוֹ שֶׁמּוּבָא בַּסֵּפֶר דֶּרֶךְ שִׂיחָה <span class="booklinks" onclick="sendBookLink(this)" onmouseover="setBookLinkTitle(this)">(ח"א עמ' תמו)</span> שֶׁסִּפֵּר הַגָּאוֹן הָרַב חַיִּים קַנְיֶבְסְקִי שְׁלִיטָ"א:<p dir="rtl">
פַּעַם אַחַת יָשַׁב אֶצְלִי אַדְמוֹ"ר אֶחָד, וְהִגִּיעַ זְמַן מִנְחָה גְּדוֹלָה, וְאָמַרְתִּי שֶׁמֻּכְרָח אֲנִי לְהַפְסִיק וְלֵילֵךְ לְהִתְפַּלֵּל, וְאָמַר לִי: אַתֶּם תָּמִיד פּוֹחֲדִים שֶׁתָּמוּתוּ וְלָכֵן אַתֶּם מִתְפַּלְּלִים מִיָּד..<p dir="rtl">
וּבֶאֱמֶת, וְכִי לֹא צָרִיךְ לְפַחֵד, הֲרֵי בַּגְּמָרָא נְדָרִים (י.) אָמְרוּ שֶׁלֹּא יֹאמַר לַה' חַטָּאת (וְהוּא מִשּׁוּם שֶׁמָּא יָמוּת אַחַר שֶׁיֹּאמַר תֵּבַת "לַה'").<p dir="rtl">
וּבְעֶצֶם יְסוֹד לְכָל הַדְּבָרִים הָאֵלֶּה הֵם דִּבְרֵי הַגְּמָרָא בִּבְרָכוֹת כט ע"ב: לָיְיטֵי עֲלָהּ בְּמַעֲרָבָא אַמַּאן דִּמְצַלֵּי עִם דִּמְדּוּמֵי חַמָּה, מַאי טַעֲמָא, דִּילְמָא מִטְרְפָא לֵיהּ שַׁעְתָּא.<p dir="rtl">
<big><b>ד.</b></big> וְאִם בְּכָל הַמִּצְווֹת צְרִיכִים לְהִזָּהֵר וּלְהִתְגַּבֵּר כַּאֲרִי לְחָטְפָן, עַל אַחַת כַּמָּה וְכַמָּה שֶׁיֵּשׁ לַעֲשׂוֹת כֵּן בְּמִצְוַת הַתְּפִלָּה וּקְרִיאַת שְׁמַע שֶׁל שַׁחֲרִית, שֶׁהֲרֵי יִשְׂרָאֵל נִשְׁתַּבְּחוּ בְּאֹפֶן מְיֻחָד עַל זְרִיזוּתָם בְּקִיּוּם מִצְווֹת אֵלּוּ, וּכְמוֹ שֶׁכָּתוּב בְּמִדְרַשׁ רַבָּה: "הֶן עָם כְּלָבִיא יָקוּם וְכוּ', וְעוֹמְדִין מִשְּׁנָתָן כַּאֲרָיוֹת וְחוֹטְפִין קְרִיאַת שְׁמַע וְכוּ'". וּכְבָר נִתְבָּאֵר לְעֵיל בְּפֶרֶק א שֶׁהָעִנְיָן הַמְיֻחָד בִּזְרִיזוּת בְּקִימַת הַבֹּקֶר הוּא שֶׁבְּכָךְ מַתְחִילִים אֶת הַיּוֹם בַּעֲבוֹדַת ה' כָּרָאוּי, שֶׁהֲרֵי הִתְגַּבְּרוּת זוֹ כְּנֶגֶד יֵצֶר הָרַע נֶאֶמְרָה, וּכְמוֹ שֶׁכָּתַב הַטַּ"ז בִּתְחִלַּת אֹרַח חַיִּים וְזֶה לְשׁוֹנוֹ: עִקַּר גְּבוּרָה כְּנֶגֶד הַיֵּצֶר הָרַע, שֶׁאָמְרוּ אֵיזֶהוּ גִּבּוֹר וְכוּ'.<p dir="rtl">
[וְכָל אֶחָד יִבְדֹּק עַצְמוֹ כַּמָּה פְּעָמִים הִפְסִיד זְמַן קְרִיאַת שְׁמַע אוֹ זְמַן תְּפִלָּה, אוֹ אֲפִלּוּ שֶׁקִּיֵּם מִצְווֹת אֵלּוּ בִּזְמַנָּן עֲשָׂאָן בְּיָחִיד וְלֹא הִתְפַּלֵּל בְּמִנְיָן, וְיוֹתֵר מָצוּי שֶׁלֹּא שָׁמַע תְּפִלָּה בְּצִבּוּר קַדִּישׁ וּקְדֻשָּׁה וְכוּ' וְהַכֹּל בִּגְלַל שֶׁדָּחָה עֲשִׂיָּתָן בַּעֲבוּר עִנְיָן אַחֵר (וּרְאֵה עוֹד מַה שֶּׁכָּתוּב עַל עִנְיָן זֶה בְּהַרְחָבָה בְּפֶרֶק יב)].<p dir="rtl">
<big><b>ה.</b></big> וְאַל תִּתְמַהּ בְּשֶׁל מָה כָּל הַסַּעַר הַזֶּה וּבַמֶּה חָסְרָה תְּפִלָּתֵנוּ הֲגַם שֶׁהִנָּהּ בְּשָׁעָה "קְצָת מְאֻחֶרֶת", וּבָרוּךְ הַשֵּׁם לֹא נֶחְטְפָה תְּפִלָּתֵנוּ וְהִנָּהּ כִּימֵי עוֹלָם וּכְשָׁנִים קַדְמוֹנִיּוֹת, בְּאֵין חִלּוּק אִם הִקְדַּמְנוּהָ אוֹ אִחַרְנוּהָ. כִּי מָצָאנוּ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ו ע"ב)</span> עַל הַתְּפִלָּה, כְּרֻם זֻלֻּת לִבְנֵי אָדָם, אֵלּוּ דְּבָרִים שֶׁעוֹמְדִים בְּרוּמוֹ שֶׁל עוֹלָם וּבְנֵי אָדָם מְזַלְזְלִים בָּהֶן, וְחַכְמֵי הַדּוֹרוֹת עָשׂוּ עֵסֶק רַב מֵעִנְיַן הַתְּפִלָּה וְקָרְאוּ עָלֶיהָ "לֵב הַזְּמַן וּפִרְיוֹ" (כּוּזָרִי), וְכָל זֶה מִשּׁוּם שֶׁהַתְּפִלָּה הִיא מָזוֹן רוּחָנִי לְנִשְׁמַת הָאָדָם, וּתְפִלָּה טוֹבָה גּוֹרֶרֶת אַחֲרֶיהָ יוֹם שֶׁל לִמּוּד פּוֹרֶה, וּכְמוֹ שֶׁכָּתַב הַיַּעֲרוֹת דְּבַשׁ <span class="booklinks" onclick="sendBookLink(this)" onmouseover="setBookLinkTitle(this)">(דְּרוּשׁ ד)</span> וְזֶה לְשׁוֹנוֹ:<p dir="rtl">
בָּדוּק וּמְנֻסֶּה, אִם יִתְפַּלֵּל אָדָם שַׁחֲרִית וּקְרִיאַת שְׁמַע בְּכַוָּנָה, שֶׁבּוֹ בַּיּוֹם יִזְכֶּה לִדְבַר מִצְוָה וְיַצְלִיחַ בַּעֲסָקָיו. וְאַף שֶׁלְּשָׁעָה יַחֲשֹׁב שֶׁאֵינוֹ, בְּסוֹפוֹ יִמְצָא שֶׁכֵּן הוּא. וְאֵין צָרִיךְ לוֹמַר שֶׁיַּצְלִיחַ בּוֹ בַּיּוֹם בַּתּוֹרָה, וּמִצְוָה גּוֹרֶרֶת מִצְוָה.<p dir="rtl">
וְכֵן לְהֵפֶךְ, אוֹי לִי עַל שִׁבְרִי, בְּעֵת שֶׁאֵינִי מִתְפַּלֵּל בְּכַוָּנָה כָּרָאוּי, כָּל הַיּוֹם אֵין שְׁמוּעָתִי מְכֻוֶּנֶת, קְרָעִים אַלְבִּישׁ וְכוּ'. וְלָכֵן עַם נָבוֹן וְחָכָם, אַל תֹּאמְרוּ זֶה עָדִיף מֵחֲבֵרוֹ, לְרֹב שִׂכְלוֹ וְעֹצֶם חָכְמָתוֹ וּבִינָתוֹ, לֹא כֵן הוּא, שֶׁקֶר נַחֲלָתָם, רַק מַתַּת ה' הוּא, כַּאֲשֶׁר נוֹחִיל טוּבוֹ וְחַסְדּוֹ הַגָּדוֹל בְּרֹב תְּפִלָּה וְתַחֲנוּנִים  וְכוּ'. <p dir="rtl">
<small>(הערה:<N>*27 בדברי רבותינו הנ"ל נתחדש שסדר התפילה הרגיל בשחר כשהוא נעשה בכוונה מועיל להצלחה בחכמה ובעושר. בקשר לזה נביא כאן דברים נפלאים עד כמה חשובה גם התפילה הישירה על דברים אלה.  נדה (ע:) אנשי אלכסנדריה שאלו את ר' יהושע בן חנניא שלשה דברי דרך ארץ, ושנים מהם הם אלה: "מה יעשה אדם ויחכם? אמר להן ירבה בישיבה וימעט בסחורה, אמרו הרבה עשו כן ולא הועיל להם! אלא יבקשו רחמים ממי שהחכמה שלו, שנאמר כי ה' יתן חכמה מפיו דעת ותבונה וכו'. מאי קמ"ל (למה ליה למימר להו ירבה בישיבה הואיל וברחמים הדבר תלוי. רש"י)? דהא בלא הא לא סגיא. מה יעשה אדם ויתעשר? אמר להן ירבה סחורה וישא ויתן באמונה <span class="booklinks" onclick="sendBookLink(this)" onmouseover="setBookLinkTitle(this)">(הגר"א מוחק "ירבה בסחורה")</span>. אמרו לו הרבה עשו כן ולא הועילו! אלא יבקש רחמים ממי שהעושר שלו שנאמר לי הכסף ולי הזהב. מאי קמ"ל? דהא בלא הא לא סגי". הרי אפילו לזכות לחכמת התורה לא יספיק להרבות בישיבה, ורק על ידי תפילה זוכים לה, אלא שבלי ריבוי הלימוד אין התפילה מועילה! לו ידעו זאת אנשי התורה, כי אז היו שופכים תפילות בעושר לפני נותן התורה שיזכו לחכמתה, ומי יודע כמה גדולי תורה בכח הולכים לאיבוד ואינם מתהווים מה שיכולים להיות – מפני שתפילתם היא בדילוגים ובמהירות, ללא כוונה מעומקא דלבא! והרוצה להתעשר ואץ בבקר לעסקו, אחרי תפילה חטופה ויבשה – מי יודע איזה סיעתא דשמיא הוא גוזל מעצמו מפני שלא היה רגיל בתפילה מסודרת בציבור, במתינות ורוב שימת לב!  הרי לכל זוכים רק ע"י תפילה, וריבוי הישיבה למבקש חכמה, והמו"מ באמונה למבקש עושר, הוא רק התנאי שהתפילה תיענה! (עלי שור ח"ב ש"ד מערכה ד פ"ד אות ד))</small><p dir="rtl">
וְהַגָּאוֹן הַצַּדִּיק ר' הִירְשׁ בְּרוֹיְדֶא זצ"ל הָיָה אוֹמֵר שֶׁהַמּוֹדֵד עַל מֶשֶׁךְ כָּל הַיּוֹם הוּא הַתְּפִלָּה, כֵּיצַד הָיְתָה הַתְּפִלָּה, כָּךְ הוֹלֵךְ אֶצְלוֹ כָּל הַיּוֹם. וְהוֹסִיף מָרָן הַמַּשְׁגִּיחַ <span class="booklinks" onclick="sendBookLink(this)" onmouseover="setBookLinkTitle(this)">(הגה"צ ר' יְחֶזְקֵאל לְוִינְשְׁטֵיין זצ"ל)</span> שֶׁאִם הַתְּפִלָּה הִיא כָּרָאוּי אָז יֵשׁ לוֹ תּוֹרָה כָּל הַיּוֹם, וְאִם לָאו לֹא יִהְיֶה לוֹ תּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(תְּפִלַּת חַנָּה, מָבוֹא הַתְּפִלָּה אוֹת י)</span>.<p dir="rtl">
וּכְבָר הֵעִיד עַל עַצְמוֹ בַּעַל הַ"דַּרְכֵּי דָּוִד" <span class="booklinks" onclick="sendBookLink(this)" onmouseover="setBookLinkTitle(this)">(כְּתוּבוֹת דף קי ד"ה ובכלל)</span>: וְהַנִּסָּיוֹן מוֹרֶה לָנוּ, כִּי מִי שֶׁמַּשְׁכִּים וּמִתְפַּלֵּל כַּהֹגֶן, גַּם לִמּוּדוֹ בַּתּוֹרָה כָּל הַיּוֹם הוּא בְּסֵדֶר, כִּי אֶחָד מְחַזֵּק אֶת הַשֵּׁנִי, וְרוּחוֹ נָכוֹן בְּקִרְבּוֹ לַעֲסֹק וּלְעַיֵּן בַּתּוֹרָה כַּיָּאוּת וּכְנָכוֹן. וְאִם חַס וְחָלִילָה תְּפִלָּתוֹ בְּזִלְזוּל קְצָת בִּתְחִלַּת הַיּוֹם וְאֵינָהּ כַּהֹגֶן חָלִילָה, נִגְרָר הַיּוֹם מִמֵּילָא אַחַר תְּחִלָּתוֹ וְאֵינוֹ מְרֻצֶּה מֵעַצְמוֹ. וְלָכֵן צָרִיךְ הָאָדָם לְהִתְחַזֵּק וּלְהִתְאַמֵּץ בִּשְׁנֵיהֶם יַחַד, בִּתְפִלָּה וּבְתוֹרָה, וְעַל יְדֵי זֶה יִתְחַזֵּק רוּחוֹ בְּקִרְבּוֹ וְיִהְיֶה דָּבוּק בְּתוֹרָה וּבְיִרְאָה כָּל הַיָּמִים, לִהְיוֹת מְאֻשָּׁר בַּזֶּה וּבַבָּא. עכ"ל.<p dir="rtl">
וּכְלוּם יֵשׁ שִׁעוּר וְעֵרֶךְ לְתוֹסֶפֶת בְּכַוָּנַת הַתְּפִלָּה שֶׁיָּכוֹל אָדָם לִזְכּוֹת בְּהַקְדָּמַת זְמַן תְּפִלָּתוֹ בִּמְעַט, וּבִפְרָט שֶׁפְּעָמִים כְּשֶׁמִּתְאַחֵר עַד קָרוֹב לְסוֹף זְמַן הַתְּפִלָּה שֶׁבִּטְנוֹ כְּבָר שׁוֹקֶקֶת מֵרָעָב, וְהַתְּפִלָּה נַעֲשֵׂית לוֹ כְּמַחְסוֹם שֶׁצָּרִיךְ לְעָבְרוֹ עַל מְנַת שֶׁיּוּכַל לְהַכְנִיס דְּבַר מָה לְפִיו.<p dir="rtl">
וּכְבָר כָּתַב הַחֲזוֹן אִישׁ בְּאִגְּרוֹתָיו: הַלִּמּוּד וְהַתְּפִלָּה קְשׁוּרִים זֶה בְּזֶה, עֲמַל הַלִּמּוּד עוֹזֵר לְאוֹר הַתְּפִלָּה וְהַתְּפִלָּה עוֹזֶרֶת אֶת הַלִּמּוּד. תְּפִלָּה בִּבְחִינַת "קֶבַע" מַרְחִיקָה אֶת הַלִּמּוּד, וְהַלִּמּוּד בַּעֲצַלְתַּיִם מוֹנֵעַ תְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(קוב"א ח"א אִגֶּרֶת ב)</span>.<p dir="rtl">
<big><b>ו.</b></big> וְהָרַב שִׁמְשׁוֹן פִּינְקוּס זצ"ל נָשָׂא עַל עִנְיָן זֶה אֶת מְשָׁלוֹ וְאָמַר: מָשָׁל לְמִי שֶׁקָּנָה מְכוֹנִית וְנוֹסֵעַ בָּהּ כָּל יָמָיו בְּהִלּוּךְ רִאשׁוֹן, כֵּיוָן שֶׁמֵּעוֹלָם לֹא לִמְּדוּ אוֹתוֹ שֶׁיֵּשׁ עוֹד הִלּוּכִים וְיֶשְׁנָהּ אֶפְשָׁרוּת לְהַגְדִּיל אֶת הַמְּהִירוּת וּלְהָפִיק מֵהַמְּכוֹנִית כֹּחוֹת גְּדוֹלִים יוֹתֵר, וְנִדְמֶה לוֹ שֶׁזּוֹ בֶּאֱמֶת תַּכְלִית כֹּחָהּ שֶׁל הַמְּכוֹנִית לִנְסֹעַ בָּהּ בִּמְהִירוּת שֶׁל עֶשְׂרִים קִילוֹמֶטֶר בְּשָׁעָה. וְאַדְרַבָּא רוֹאֶה בְּזֶה כֹּחַ עָצוּם וּמְהִירוּת נוֹרָאָה, שֶׁהֲרֵי זֶה הַרְבֵּה יוֹתֵר מַהֵר מֵהֲלִיכַת אָדָם. וּפְעָמִים מִתְאַמֵּץ מְאֹד וּמַגִּיעַ עַד אַרְבָּעִים קִילוֹמֶטֶר לְשָׁעָה, וְרוֹאֶה בְּזֶה מַמָּשׁ הֶשֵּׂג עָצוּם. אֲבָל בֶּאֱמֶת, הָרוֹאֶה יָבִין שֶׁכֹּחוֹתֶיהָ הָאֲמִתִּיִּים וְהַנִּפְלָאִים שֶׁל הַמְּכוֹנִית סְתוּמִים וַחֲתוּמִים בְּפָנָיו. וְכָל זֶה מִפְּנֵי חֶסְרוֹן יְדִיעָה קַלָּה, שֶׁבְּקַלּוּת הָיָה יָכוֹל לִלְמֹד עַל מִגְוַן הָאֶפְשָׁרֻיּוֹת וְהַכֹּחוֹת שֶׁבְּיָדוֹ, וּלְהוֹסִיף כֹּחַ וְעָצְמָה פִּי כַּמָּה.<p dir="rtl">
כָּךְ הוּא הַיַּחַס כְּלַפֵּי חֶסְרוֹן יְדִיעָה קַלָּה בַּדֶּרֶךְ לַהֲשָׂגַת עָצְמַת הַתְּפִלָּה וִיכוֹלוֹתֶיהָ הָאַדִּירוֹת, עַד כְּדֵי כָּךְ שֶׁאָמְרוּ חֲזַ"ל "כְּרֻם זֻלֻּת לִבְנֵי אָדָם" זוֹ תְּפִלָּה, שֶׁעֶרְכָּהּ רָם כָּל כָּךְ וּבְנֵי הָאָדָם מֵחֲמַת אִי הַכָּרָתָם בָּהּ, מְזַלְזְלִים בָּהּ, וַחֲבָל <span class="booklinks" onclick="sendBookLink(this)" onmouseover="setBookLinkTitle(this)">(עכ"ד בְּהַקְדָּמָתוֹ לִשְׁעָרִים בִּתְּפִלָּה)</span>.<p dir="rtl">
<big><b>ז.</b></big> בַּסֵּפֶר דַּעַת תּוֹרָה (מוּסְרֵי הַתּוֹרָה מִמָּרָן רַבִּי יְרוּחָם הַלֵּוִי לֵיוָואווִיץ זצ"ל מִמִּיר) בְּפָרָשַׁת דְּבָרִים עַל הַפָּסוּק "וְדִי זָהָב" <span class="booklinks" onclick="sendBookLink(this)" onmouseover="setBookLinkTitle(this)">(א, א)</span> מוּבָא בֵּאוּר נִפְלָא, וּכְדַאי לְעַיֵּן שָׁם, אַךְ נַעְתִּיק מִסְפַּר קְטָעִים הַנּוֹגְעִים לְעִנְיָנֵנוּ:. .וְרוֹאִים אָנוּ מִזֶּה הֶעָרָה נוֹרָאָה, וְעִקָּר גָּדוֹל בַּעֲבוֹדַת הָאָדָם, שֶׁאַחֲרֵי שֶׁכָּל הַדָּבָר תָּלוּי רַק בְּהַתְחָלוֹת הַגּוֹרְמוֹת וּמְבִיאוֹת לְהַמַּעֲשֶׂה, וְהַמֻּקְדָּמִים עוֹד זְמַן רַב לִפְנֵי הַמַּעֲשֶׂה, אִם כֵּן הֲרֵי בָּהֶם תָּלוּי כָּל עִקַּר עֲבוֹדַת הָאָדָם, לְהִזָּהֵר בַּהַתְחָלוֹת וְהַהַקְדָּמוֹת אֲשֶׁר לַחֲטָאִים וְגַם בְּהָאַתְחַלְּתָא דָּאַתְחַלְּתָא וְכוּ'.<p dir="rtl">
אָדָם הָאוֹכֵל כָּל שָׂבְעוֹ, מִי יוֹדֵעַ כַּמָּה עֲבֵרוֹת נוֹלָדוֹת מִזֶּה, מִי יוּכַל לִסְפֹּר כַּמָּה עֲבֵרוֹת מְסֻבָּבוֹת גַּם רַק עַל יְדֵי ה"פארשפיידע"?! וּבְצִיּוּר עוֹד: כְּשֶׁאָדָם קָם בַּבֹּקֶר מִשְּׁנָתוֹ, וְקָם בְּעַצְלוּת וּבְרִפְיוֹן קְצָת, וְאַחַר כָּךְ אֵרַע לוֹ אֵיזֶה פְּעָמִים שֶׁכָּעַס דֶּרֶךְ אַגַּב, אַף בְּלִי כַּוָּנָה רָעָה כְּלָל. וְאַחַר כָּךְ עוֹד אֵיזֶה בִּלְבּוּלִים, וְאַחַר כָּךְ כְּשֶׁבָּא לַיְּשִׁיבָה וּפוֹתֵחַ הַגְּמָרָא וְיוֹשֵׁב לִלְמֹד, וְאֵינוֹ עוֹלֶה לוֹ וְאֵינוֹ מַצְלִיחַ! "אוּן עֶס גֵּייט נִיט"! וְכַמּוּבָן שֶׁמִּזֶּה מִתְהַוֶּה כְּבָר בִּטּוּל תּוֹרָה שֶׁל כַּמָּה שָׁעוֹת, הִנֵּה הָאָדָם מְדַמֶּה בְּעַצְמוֹ שֶׁמַּה שֶּׁעַכְשָׁו אֵינוֹ מַצְלִיחַ "גֵּייט אִיהְם נִיט", הִנֵּה זֶה מִקְרֶה בְּעַלְמָא, וְהוּא אֵינוֹ מֵבִין שֶׁעַכְשָׁו הִנֵּה הוּא כְּבָר אָנוּס מִצַּד הַהַקְדָּמוֹת שֶׁמִּלְּפָנִים, כִּי "מַה יַּעֲשֶׂה הַבֵּן שֶׁלֹּא יֶחֱטָא", מַה יּוֹעִיל לוֹ מַה שֶּׁיִּתְבּוֹנֵן וְיִרְצֶה לַעֲשׂוֹת תְּשׁוּבָה עַל עַצְמוֹ שֶׁל הַחֵטְא שֶׁל עַכְשָׁו, אִם לֹא יִתְבּוֹנֵן לְהָסִיר הַהַקְדָּמוֹת הַמַּשִּׁיאוֹת וְהַגּוֹרְמוֹת לְהַחֵטְא, כִּי בְּהִין הֵן קַיָּמוֹת, הֲלֹא בְּהֶכְרֵחַ יְבִיאוּהוּ גַּם לַעֲבֵרוֹת שְׁנִיּוֹת, וְכוּ'.<p dir="rtl">
זֶהוּ מַה שֶּׁכָּתַב הָרַמְבָּ"ם <span class="booklinks" onclick="sendBookLink(this)" onmouseover="setBookLinkTitle(this)">(מוֹרֵה נְבוּכִים א, לד)</span>, שֶׁאַחַת הַסִּבּוֹת שֶׁמּוֹנְעוֹת אֶת רֹב הָעוֹלָם מֵהַשָּׂגַת הַחָכְמָה הוּא מַה שֶּׁחָסֵר לָהֶם הַהַקְדָּמוֹת הַצְּרִיכוֹת לְהַשָּׂגַת הַחָכְמָה, כִּי הַחָכְמָה קַל לִקְנוֹתָהּ, אַךְ צָרִיךְ מִקֹּדֶם לִקְנוֹת הַקְדָּמוֹתֶיהָ, וְהַכְּסִילִים שׂוֹנְאִים הַקְדָּמוֹת וְרוֹצִים רַק אֶת "הָעִקָּר" וְכוּ'. כִּי גַּם הַכְּסִיל הִנֵּה רְצוֹנוֹ הוּא רוֹצֶה לִלְמֹד תּוֹרָה כְּמוֹ הֶחָכָם, אַךְ הַחִלּוּק בֵּינֵיהֶם הוּא שֶׁהַכְּסִיל נִגָּשׁ יָשָׁר אֶל הַגְּמָרָא מִבְּלִי עֲשׂוֹת מִקֹּדֶם הַהַקְדָּמוֹת הַצְּרִיכוֹת לָהּ, כִּי עַל כֵּן מִמֵּילָא אִי אֶפְשָׁר כְּבָר שֶׁיַּעֲלֶה בְּיָדוֹ הַהַשָּׂגָה לַלִּמּוּד, וְאַחַר כֵּן גַּם כְּשֶׁהוּא יוֹשֵׁב כְּבָר זְמַן מָה אֵצֶל הַגְּמָרָא, וְהִנֵּה רוֹאֶה שֶׁאֵינוֹ מַצְלִיחַ, עוֹזֵב הוּא אָז אֶת הַגְּמָרָא לְעוֹלָם.<p dir="rtl">
וְהֶחָכָם עֵינָיו בְּרֹאשׁוֹ, לְהִזָּהֵר בַּהַתְחָלוֹת שֶׁל הַחָכְמָה, וַאֲפִלּוּ הַתְחָלוֹת אֵלֶּה אֲשֶׁר לִכְאוֹרָה אֵין לָהֶם שׁוּם שַׁיָּכוּת לְהַלִּמּוּד עַצְמוֹ, כִּי אִם הוּא חָפֵץ בֶּאֱמֶת שֶׁהַיּוֹם יֵלְכוּ לוֹ לִמּוּדָיו בְּכִי טוֹב (עֶס זָאל אִיהְם גֵּיין דֶּער לֶערְנֶען גּוּט), הִנֵּה כְּבָר בַּבֹּקֶר בְּקוּמוֹ צָרִיךְ לִהְיוֹת "אַחֵר" בְּכָל דְּרָכָיו וּמַעֲשָׂיו, לִהְיוֹתָן בִּזְרִיזוּת יְתֵרָה, וְלִהְיוֹת "מוּכָן" לְלִמּוּד הַתּוֹרָה, וּבָזֶה כְּבָר אַחַר כָּךְ וַדַּאי יַצְלִיחַ אֶת דְּרָכָיו וְיַשְׂכִּיל. ע"כ.<p dir="rtl">
<big><b>ח.</b></big> וְכָל פְּעֻלָּה הַנַּעֲשֵׂית לְצֹרֶךְ מַטָּרָה זוֹ שֶׁל קִיּוּם מִצְוַת קְרִיאַת שְׁמַע וּתְפִלָּה בִּזְרִיזוּת, וַאֲפִלּוּ אִם הִיא נִרְאֵית קְטַנָּה בְּיוֹתֵר, חֲשׁוּבָה עַד מְאֹד. וּכְדֵי לְהָבִין וּלְהַדְגִּישׁ דָּבָר זֶה יוֹתֵר נָבִיא אֶת מְשָׁלוֹ שֶׁל הַסַּבָּא מִנּוֹבַהְרְדּוֹק <span class="booklinks" onclick="sendBookLink(this)" onmouseover="setBookLinkTitle(this)">(מַדְרֵגַת הָאָדָם, מְשָׁלִים וּפִתְגָּמִים עמ' רלח)</span>:<p dir="rtl">
הָאָדָם נָתוּן כָּל יָמָיו בְּמִלְחָמָה חֲזָקָה, וְהַתּוֹרָה בְּאֶמְצָעוּת מִצְווֹתֶיהָ וְאַזְהָרוֹתֶיהָ מַתְוָה לְפָנָיו אֶת תָּכְנִית הַמַּאֲבָק וְדַרְכֵי הַנִּצָּחוֹן. אוּלָם לִפְעָמִים נִדְמֶה לָאָדָם עַל צִוּוּי מְסֻיָּם שֶׁאֵין זוֹ אֶלָּא נְקֻדָּה קְטַנָּה וְחוּט הַשַּׂעֲרָה וְאֵינוֹ מַאֲמִין שֶׁיֵּשׁ בּוֹ מִשּׁוּם נֵזֶק עָצוּם וְהֶפְסֵד רַב. וַהֲרֵי זֶה מָשׁוּל לְאוֹתוֹ מַעֲשֶׂה בְּמֻמְחֶה צְבָאִי גָּדוֹל שֶׁעִיֵּן בְּמַפַּת הַמִּלְחָמָה עֶרֶב קֹדֶם לִפְעֻלַּת הַקְּרָב, וְתִכְנֵן אֶת דַּרְכֵי הָאַסְטְרָטֶגְיָה אֵיךְ לַעֲבֹר עַל נְקֻדָּה זוֹ וְהֵיאָךְ לִכְבֹּשׁ אֶת הַנְּקֻדָּה הַשְּׁנִיָּה וְכַדּוֹ'. וְהִנֵּה בָּא בּוּר אֶחָד וְתָמַהּ כְּנֶגְדּוֹ, שֶׁהֲרֵי אֵין זוֹ אֶלָּא נְקֻדָּה זְעִירָה וְאֶפְשָׁר לַעֲבֹר עָלֶיהָ בִּקְפִיצָה אַחַת, וְלֹא הִרְגִּישׁ וְלֹא חָשׁ אוֹתוֹ שׁוֹטֶה מֵרֹב בּוּרוּתוֹ, שֶׁרַק בַּמַּפָּה מְצֻיָּן אוֹתוֹ מָקוֹם בִּנְקֻדָּה קְטַנָּה, אֲבָל בַּמְּצִיאוּת יֵשׁ שָׁם נָהָר גָּדוֹל אוֹ הַר גָּבוֹהַּ וְיֵשׁ צֹרֶךְ בְּמַאֲבָקִים רַבִּים וּבְתִכְנוּנִים רְחָבִים כְּדֵי לַעֲבֹר עֲלֵיהֶם וְלִכְבֹּשׁ אוֹתָם.<p dir="rtl">
<h2 dir="rtl" id="612_yitgaber_kaari, פרק ח' עוד בטעם חיוב הזריזות בכלל סכנת העצלות בקימה של שחרית והסיעתא דשמיא של הזריז בדבר זה">פֶּרֶק ח' - עוֹד בְּטַעַם חִיּוּב הַזְּרִיזוּת בִּכְלָל סַכָּנַת הָעַצְלוּת בְּקִימָה שֶׁל שַׁחֲרִית  וְהַסִּיַּעְתָּא   דִּשְׁמַיָּא שֶׁל הַזָּרִיז בְּדָבָר זֶה</h2><p dir="rtl">
<big><b>א.</b></big> רַבִּי יְרוּחָם הַלֵּוִי מִמִּיר זצוק"ל מְגַלֶּה לָנוּ בַּסֵּפֶר דַּעַת תּוֹרָה עַל פָּרָשַׁת בָּלָק <span class="booklinks" onclick="sendBookLink(this)" onmouseover="setBookLinkTitle(this)">(בְּחֵלֶק הַמַּאֲמָרִים)</span> דָּבָר מַבְהִיל: כָּתוּב בִּמְסִלַּת יְשָׁרִים <span class="booklinks" onclick="sendBookLink(this)" onmouseover="setBookLinkTitle(this)">(זְרִיזוּת פ"ז)</span> כִּי הַמְּהִירוּת בַּעֲשִׂיַּת הַמִּצְווֹת מוֹלִידָה אַהֲבַת ה' בְּלֵב הָאָדָם, וְאִם יִנְהַג תְּנוּעַת אֵבָרָיו בִּכְבֵדוּת גַּם תְּנוּעַת רוּחוֹ תִּכְבַּד וְתִשְׁקַע. כִּי כְּמוֹ שֶׁהַהִתְלַהֲטוּת הַפְּנִימִית גּוֹרֶמֶת לִתְנוּעָה מְהִירָה חִיצוֹנִית, כְּמוֹ כֵן הַתְּנוּעָה הַחִיצוֹנִית גּוֹרֶמֶת הִתְלַהֲטוּת פְּנִימִית. בֶּאֱמֶת צְרִיכִים לֵידַע כִּי יֶשְׁנָם בִּמְסִלַּת יְשָׁרִים כַּמָּה דִּבְרֵי קַבָּלָה שֶׁכְּתָבָם בִּלְבוּשׁ פָּשׁוּט, וְגַם הַדָּבָר הַזֶּה אֶחָד מֵהֶם, וְזֶה בֶּאֱמֶת דְּבַר פֶּלֶא, כִּי אֵיךְ זֶה אֶפְשָׁר שֶׁאַהֲבַת ה' תְּהֵא תְּלוּיָה בִּתְנוּעַת הָאֵיבָרִים, וּמַה שַּׁיָּכוּת יֵשׁ לְמָשָׁל בִּתְנוּעַת הָרֶגֶל לַלֵּב?<p dir="rtl">
הִנֵּה מִכָּאן רְאָיָה לְגֹדֶל חֲשִׁיבוּת הָאֵיבָרִים, שֶׁכָּל תְּנוּעָה בָּרֶגֶל, וַאֲפִלּוּ הֲכִי קַלָּה, פּוֹעֶלֶת גְּדוֹלוֹת בְּנַפְשׁוֹ שֶׁל אָדָם. אֲנַחְנוּ אֵין אָנוּ יוֹדְעִים מַה הֵם הָאֵיבָרִים, וְעַל כֵּן אָנוּ מִשְׁתּוֹמְמִים מֵאֵלֶּה דִּבְרֵי הַמְּסִלַּת יְשָׁרִים. חֲזַ"ל אָמְרוּ <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת ד, ב)</span> הֱוֵי רָץ לְמִצְוָה וּבוֹרֵחַ מִן הָעֲבֵרָה שֶׁמִּצְוָה גּוֹרֶרֶת מִצְוָה וַעֲבֵרָה גּוֹרֶרֶת עֲבֵרָה, שֶׁשְּׂכַר מִצְוָה מִצְוָה וּשְׂכַר עֲבֵרָה עֲבֵרָה.<p dir="rtl">
אָדָם שֶׁאֵינוֹ רוֹצֶה לִלְמֹד תּוֹרָה וּמַתְחִיל לָרוּץ לְבֵית הַמִּדְרָשׁ, תִּגְדַּל אַהֲבָתוֹ אֶל הַתּוֹרָה, וּכְשֶׁיַּגִּיעַ אֶל הַגְּמָרָא כְּבָר יִרְצֶה לִלְמֹד. וּלְהֵפֶךְ, אֶפְשָׁר וְיִלְמַד אָדָם יוֹם שָׁלֵם וּבַבֹּקֶר יִתְעַצֵּל לָקוּם, יְאַבֵּד פְּרִי כָּל עֲמָלוֹ בְּעַצְלוּתוֹ זֹאת, כִּי אַחַר כָּךְ אַף יִמְאַס בְּלִמּוּד הַתּוֹרָה. וְכֵן הוּא גַּם בַּעֲבֵרוֹת, כִּי אֵינוֹ דַּי מַה שֶּׁאָדָם יוֹשֵׁב בִּמְקוֹמוֹ וְכוֹבֵשׁ יִצְרוֹ, כִּי עֲדַיִן יִצְרוֹ בִּמְקוֹמוֹ יַעֲמֹד, אֶלָּא צָרִיךְ הוּא דַּוְקָא לִבְרֹחַ מִן הַחֵטְא בִּמְהִירוּת, וְאָז יִשְׁקַע חֶפְצוֹ עָלֶיהָ וְיָקוּץ בָּהּ.<p dir="rtl">
וְזֹאת לָאו דַּוְקָא בְּרִיצַת הָרַגְלַיִם, אֶלָּא כֵּן הוּא בְּכָל תְּנוּעַת אֵיבָר, יְהֵא אֵיזֶה אֵיבָר שֶׁיְּהֵא. כָּל כָּךְ קְשׁוּרִים הָאֵיבָרִים בְּלֵב הָאָדָם וּבְרוּחָנִיּוּתוֹ, עַד שֶׁכְּמוֹ שֶׁנַּפְשׁוֹ מַשְׁפִּיעָה עַל אֵיבָרָיו, כֵּן כְּמוֹ כֵן חוֹזְרִים הָאֵיבָרִים וּפוֹעֲלִים עַל נַפְשׁוֹ.  <p dir="rtl">
<small>(הערה:<N>*34 וכן הוא בראשית חכמה שער האהבה פרק י"א: ומדת הזריזות מורה על חשק נפשו ולבו לעשות הדבר ההוא מפני אהבת הבורא, ולכך מקדים ולא מאחר וכו'. ובעשות האדם הדבר בזריזות ובשמחה יתוסף בו רוח חדשה ורוח חיים רוחני באופן שיהיה קל כנשר. והדבר הזה תלוי בהסיר מלבו רוח עצלות ועצבות שהיא כח החיצוני המכביד כל אבריו של אדם, באופן שלא יהיה בו כח לקום ממקומו, לא לקרות ולא לעשות מצוה, כאילו כל אבריו מתים. ואם יעורר האדם לבו ויסיר כח העצלות החיצוני מעליו על ידי התדבקו בחשק אהבת ה', שהוא מקור החיים, הרי לבו חי, וקורא ושונה ועושה מצוותיו בזריזות ובשמחה לעשות רצון אביו שבשמים. ואז יתוסף בו כח, שיהיה קל כנשר גבור כארי וכו'. וע"ז נאמר וקוי ה' יחליפו כח וגו', ירוצו ולא ייגעו, ילכו ולא ייעפו. והכלל כי אין זריזות אלא ע"י חשק האהבה וכו'.)</small><p dir="rtl">
<big><b>ב.</b></big> (הֶעְתַּקְתִּי גַּם אֶת הַקְּטָעִים הַבָּאִים שָׁם, שֶׁקְּשׁוּרִים קֶשֶׁר אַמִּיץ לְהַנַּ"ל, וְהִנָּם בַּעֲלֵי תּוֹעֶלֶת עֲצוּמָה, כְּפִי שֶׁיִּרְאֶה הַקּוֹרֵא):<p dir="rtl">
אָנוּ לוֹמְדִים עַתָּה בַּיְּשִׁיבָה בְּעֶזְרַת הַשֵּׁם דֵּי הֵיטֵב, אַךְ עֲדַיִן אֲנִי רוֹאֶה שֶׁחֲסֵרָה הַשִּׂמְחָה בְּהַלִּמּוּד, הַכֹּל מִתְנַהֵג בִּכְבֵדוּת, חֲסֵרָה הַפְּנִימִיּוּת, אֵין כָּל הַחֵפֶץ וְהַתְּשׁוּקָה לְלִמּוּד הַתּוֹרָה וּלְמִצְווֹת, הַתְּפִלָּה קָרָה מְאֹד, גַּם לִמּוּד הַמּוּסָר חַלָּשׁ, בְּלִי אַהֲבָה וְרֶגֶשׁ. וּלְחִסְּרוֹן הָאַהֲבָה עִקַּר הָעֵצָה הִיא לַעֲשׂוֹת הַכֹּל בִּזְרִיזוּת יְתֵרָה. לָבֹא לְהַסְּדָרִים בִּזְמַנָּם וְלֹא לְאַחֲרָם, כִּי הַתְּנוּעָה הַחִיצוֹנִית מְעוֹרֶרֶת הַפְּנִימִיּוּת. אֲנַחְנוּ הֲלֹא תְּמֵהִים עַל יְסוֹד זֶה, מִפְּנֵי שֶׁאֵין אָנוּ יוֹדְעִים לְהַעֲרִיךְ מַה הֵם אֶבְרֵי הָאָדָם, לוּ יָדַעְנוּ גֹּדֶל חֲשִׁיבוּתָם וּמַהוּתָם, הָיִינוּ מְבִינִים כְּבָר שֶׁכָּל חֶפְצוֹ שֶׁל אָדָם וּרְצוֹנוֹתָיו מְסוּרִים בִּידֵי אֵיבָרָיו. וּכְבָר כָּתַב הַגָּאוֹן הָרַב יִשְׂרָאֵל סַלַּנְטֶר זצ"ל בְּמִכְתָּבָיו הַנִּדְפָּסִים בְּ"אוֹר יִשְׂרָאֵל" <span class="booklinks" onclick="sendBookLink(this)" onmouseover="setBookLinkTitle(this)">(סִימָן יד)</span>, שֶׁהַהִתְהַפְּכוּת מֵרַע לְטוֹב בְּלִי לִמּוּד הַמּוּסָר הִיא כְּמוֹ בַּקָּשַׁת הָרְאִיָּה בְּלִי עַיִן וּשְׁמִיעָה בְּלִי אֹזֶן. בְּלִמּוּד הַמּוּסָר בְּהִתְפַּעֲלוּת רַבָּה, יְעוֹרֵר הַפְּנִימִיּוּת.<p dir="rtl">
צָרִיךְ אָדָם כָּל יָמָיו לִלְמֹד מוּסָר בִּשְׁנֵי זְמַנִּים קְבוּעִים בְּכָל יוֹם וְיוֹם. כָּל קְבִיעוּת תְּהֵא לְכָל הַפָּחוֹת חֲצִי שָׁעָה. בַּחֲצִי שָׁעָה אַחַת יִלְמַד אֵיזֶה סֵפֶר שֶׁלִּבּוֹ יַחְפֹּץ, כְּגוֹן מְסִלַּת יְשָׁרִים, שַׁעֲרֵי תְּשׁוּבָה וְחוֹבוֹת הַלְּבָבוֹת וְכַיּוֹצֵא בָּהֶם, מֵרֹאשׁ הַסֵּפֶר עַד סוֹפוֹ בְּלִי דִּלּוּג, מַמָּשׁ כְּמוֹ שֶׁלּוֹמְדִים מַסֶּכֶת גְּמָרָא מִדַּף ב' עַד הַדַּף הָאַחֲרוֹן, וְאֵין מְדַלְּגִין אֲפִלּוּ תֵּבָה אַחַת. וְאַחַר כָּךְ חוֹזְרִים עַל הַסֵּפֶר וְשׁוּב לוֹמְדִים אוֹתוֹ מִתְּחִלָּתוֹ וְעַד סוֹפוֹ. אֲנִי לָמַדְתִּי סֵפֶר חוֹבוֹת הַלְּבָבוֹת בִּימֵי נְעוּרַי, וְכָל מַה שֶּׁאֲנִי זוֹכֵר מִמֶּנּוּ הוּא מִלִּמּוּדִי אָז, כִּי לָמַדְתִּי אֶת הַסֵּפֶר מֵאָה פְּעָמִים וְאוּלַי יוֹתֵר. רַק אֶת שַׁעַר הַיִּחוּד אֶפְשָׁר לְדַלֵּג. וְיֵשׁ לִלְמֹד לִמּוּד זֶה הַתְּמִידִי עַל הַסֵּדֶר תָּמִיד בְּהִתְבּוֹנְנוּת רַבָּה, וְגַם בְּהִתְפַּעֲלוּת, וְיִלְמַד רַק שׁוּרוֹת אֲחָדוֹת בְּכָל פַּעַם, וּלְמָחָר יַתְחִיל בְּמָקוֹם שֶׁסִּיֵּם אֶתְמוֹל, וְיַמְשִׁיךְ וְיִלְמַד הַשּׁוּרוֹת שֶׁלְּאַחֲרֵיהֶן כְּסֵדֶר. זְכוּרַנִי שֶׁלָּמַדְתִּי בִּנְעוּרַי חֲצִי שָׁנָה רַק אֶת שַׁעַר הַבְּחִינָה לְבַד, מִפְּנֵי שֶׁלָּמַדְתִּי אוֹתוֹ בְּעִיּוּן רַב. כָּעֵת אֲנִי לוֹמֵד בְּכָל יוֹם לִפְנֵי תְּפִלַּת שַׁחֲרִית חֲצִי שָׁעָה סֵפֶר רֵאשִׁית חָכְמָה.<p dir="rtl">
חוּץ לִקְבִיעוּת לִמּוּד זֶה, לִמּוּד סִפְרֵי מוּסָר עַל הַסֵּדֶר, צָרִיךְ הָאָדָם לִהְיוֹת לוֹ קְבִיעוּת אַחֶרֶת לַחֲזֹר עַל הַדְּבָרִים הַשַּׁיָּכִים בְּיִחוּד לְחֶסְרוֹנוֹ הֲכִי גָּדוֹל, וְיִמְצָא עַל דְּבָרִים אֵלֶּה בְּסִפְרֵי מוּסָר וּבְדִבְרֵי חֲזַ"ל.<p dir="rtl">
[אָמַר הַמְלַקֵּט, בְּקֶשֶׁר לִדְבָרִים אֵלֶּה עַל הַנְּחִיצוּת שֶׁל כָּל אֶחָד לִלְמֹד בְּדִבְרֵי חֲזַ"ל וּבְסִפְרֵי מוּסָר אֶת הַדְּבָרִים הַשַּׁיָּכִים לְחֶסְרוֹנוֹ הַגָּדוֹל, יֵשׁ לְהָעִיר: זִכָּנוּ הַקָּבָּ"ה בְּדוֹר זֶה "דּוֹר הַמְלַקְּטִים" שֶׁעַל נוֹשְׂאִים רַבִּים בְּעִנְיְנֵי הֲלָכָה וּמִדּוֹת נִכְתְּבוּ סְפָרִים הַמְרַכְּזִים בְּתוֹכָם אֶת הַפְּנִינִים הַמְּצוּיוֹת בְּיַם הַתּוֹרָה, דִּבְרֵי חֲזַ"ל, רִאשׁוֹנִים וְאַחֲרוֹנִים, עֵצוֹת וְהַדְרָכוֹת הַקְּשׁוּרוֹת לְאוֹתוֹ נוֹשֵׂא בַּהֲלָכָה אוֹ בְּמִדּוֹת, עַל מְנַת לְהָקֵל אֶת הַמְּלָאכָה עַל כָּל דּוֹרֵשׁ וּמְבַקֵּשׁ.<p dir="rtl">
וְזֶהוּ מַמָּשׁ דּוֹר עִקְבְתָא דִּמְשִׁיחָא כְּמוֹ שֶׁכָּתַב בַּסֵּפֶר פִּסְקֵי תְּשׁוּבוֹת עַל הִלְכוֹת שַׁבָּת בַּהַקְדָּמָה, בְּבֵאוּר דִּבְרֵי הַגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(שַׁבָּת קלח:)</span> שֶׁעֲתִידָה תּוֹרָה שֶׁתִּשָּׁכַח מִיִּשְׂרָאֵל שֶׁנֶּאֱמַר הִנֵּה יָמִים בָּאִים נְאֻם ה' וְהִשְׁלַחְתִּי רָעָב בָּאָרֶץ וְכוּ', שֶׁאֵין הַכַּוָּנָה שֶׁתִּשְׁתַּכַּח תּוֹרָה מִיִּשְׂרָאֵל חַס וְשָׁלוֹם, אֶלָּא שֶׁלֹּא יוּכְלוּ לִמְצֹא הֲלָכָה בְּרוּרָה וּמִשְׁנָה בְּרוּרָה בְּמָקוֹם אֶחָד. וּמֵבִיא בְּשֵׁם זְקֵנוֹ הָרַב הַקָּדוֹשׁ בַּעַל "דִּבְרֵי בִּינָה" מִבְּיָאלֶה זצוקללה"ה שֶׁסִּפְרֵי הַלִּקּוּטִים הֵם הִתְקָרְבוּת הַגְּאֻלָּה וַהֲכָנָה לְבִיאַת הַמָּשִׁיחַ. וְכֵן מֵבִיא אֶת דִּבְרֵי הַ"פֶּלֶא יוֹעֵץ" <span class="booklinks" onclick="sendBookLink(this)" onmouseover="setBookLinkTitle(this)">(עֵרֶךְ "אֲסֵפָה")</span> וְזֶה לְשׁוֹנוֹ: כַּמָּה טוֹבָה עָשׂוּ לָנוּ בַּעֲלֵי אֲסֻפּוֹת, רַבּוֹתֵינוּ הַקְּדוֹשִׁים אֲשֶׁר בְּכָל דּוֹר וָדוֹר, זָכוּ וְזִכּוּ אֶת הָרַבִּים, וּזְכוּת הָרַבִּים תָּלוּי בָּהֶם, שֶׁאִלְמָלֵא הֵם נִשְׁתַּכְּחָה תּוֹרָה מִיִּשְׂרָאֵל. וּבִפְרָט כְּגוֹן אֲנָן דּוֹר יָתוֹם, יַתְמֵי דְּיַתְמֵי, אֲשֶׁר טִרְדּוֹת הַזְּמַן רַבּוּ עָלֵינוּ וְכוּ'. וְלָכֵן כָּל תַּלְמִיד חָכָם יִרְדֹּף אַחֲרֵיהֶם כַּאֲשֶׁר יִרְדֹּף הַקּוֹרֵא בֶּהָרִים, וְיַד כָּל מְמַשְׁמֶשֶׁת בָּהֶם כָּל שָׁעָה, כִּי בַּזְּמַן הַזֶּה הַקִּצּוּר הוּא טֶבַע חָרִיף אָהוּב וְנֶחְמָד לַכֹּל, וְאוֹמְרִים בְּדֶרֶךְ צַחוּת "וַיֹּאמֶר לַקּוֹצְרִים ה' עִמָּכֶם" עכ"ל].<p dir="rtl">
תַּכְלִית קְבִיעוּת זוֹ הִיא, שֶׁיִּהְיוּ הַדְּבָרִים הַמְדַבְּרִים עַל חֶסְרוֹנוֹ קְרוֹבִים אֵלָיו בִּשְׁעַת נִסָּיוֹן כְּשֶׁיְּבַקְּשֵׁם. כַּעֲסָן יִלְמַד דְּבָרִים הַמְדַבְּרִים עַל כַּעַס. לֵץ יִלְמַד דְּבָרִים הַמְגַנִּים לֵיצָנוּת. בַּטְלָן דְּבָרִים הַמַּרְחִיקִים בִּטּוּל תּוֹרָה. בַּעַל גַּאֲוָה דְּבָרִים הַמְגַנִּים גַּאֲוָה. וּבַעַל לָשׁוֹן הָרַע דְּבָרִים הַמְגַנִּים לָשׁוֹן הָרַע. וְכַדּוֹמֶה לָהֶם. וּקְבִיעוּת זוֹ יִתָּכֵן אָמְנָם שֶׁיַּפְסִיקֶנּוּ אָדָם לִפְעָמִים עַל זְמַן קָצָר, אִם רוֹאֶה שֶׁכְּבָר חָזָק הַדָּבָר אֶצְלוֹ, וְאַשְׁרֵי אָדָם מְפַחֵד תָּמִיד.<p dir="rtl">
<big><b>ג.</b></big> הַמִּתְעַצֵּל לָקוּם בַּבֹּקֶר נוֹתֵן יָד לְיִצְרוֹ לְהַטְבִּיעַ בְּנַפְשׁוֹ אֶת מִדַּת הָעַצְלוּת. בַסֵּפֶר חַסְדֵי אָבוֹת עַל מַסֶּכֶת אָבוֹת הֵבִיא רַבֵּנוּ יוֹסֵף חַיִּים מִבָּבֶל – הַ"בֶּן אִישׁ חַי", מָשָׁל נָאֶה דֶּרֶךְ מְלִיצָה עַל מַה שֶּׁשָּׁנִינוּ בַּמִּשְׁנָה <span class="booklinks" onclick="sendBookLink(this)" onmouseover="setBookLinkTitle(this)">(פ"ג מ"י)</span>: "רַבִּי דּוֹסָא בֶּן הַרְכִּינָס אוֹמֵר שֵׁנָה שֶׁל שַׁחֲרִית וְיַיִן שֶׁל צָהֳרַיִם וְשִׂיחַת הַיְלָדִים וִישִׁיבַת בָּתֵּי כְּנֵסִיּוֹת שֶׁל עַמֵּי הָאָרֶץ מוֹצִיאִין אֶת הָאָדָם מִן הָעוֹלָם".<p dir="rtl">
שֵׁנָה שֶׁל שַׁחֲרִית: אֶחָד הָיָה אָהוּב לַיֵּצֶר הָרַע, וְנִכְנַס לְבֵיתוֹ וּמָצָא בְּבֵיתוֹ מְנִיפָה גְּדוֹלָה, וְעוֹד מָצָא מַלְבּוּשׁ מֵעוֹר שֶׁל חַיָּה שֶׁקּוֹרִין (פַּרְוָה), וַיִּשְׁאָלֵהוּ מַה תַּעֲשֶׂה בִּשְׁנַיִם אֵלֶּה?<p dir="rtl">
וַיֹּאמֶר לוֹ: זֶה הַמַּלְבּוּשׁ, אֲנִי מַלְבִּישׁ אֶת אֲהוּבַי בִּימֵי הַחֹרֶף בְּשֵׁנָה שֶׁל שַׁחֲרִית, לְחַמֵּם אֶת גּוּפָם עַל מִטָּתָם וְתִהְיֶה עֲרֵבָה לָהֶם שְׁכִיבָתָם בַּמִּטָּה מְאֹד, וְיִתְעַצְּלוּ לָקוּם לַתְּפִלָּה וְלִמּוּד תּוֹרָה בַּבֹּקֶר הַשְׁכֵּם. וְזֹאת הַמְּנִיפָה, אֲנִי מֵנִיף לָהֶם בָּהּ בְּשֵׁנָה שֶׁל שַׁחֲרִית בִּימֵי הַקַּיִץ, וְאָבִיא לָהֶם בָּהּ רוּחַ טוֹב וְתֶעֱרַב לָהֶם שְׁנָתָם וְאֵין קָמִים מִמִּטָּתָם, כִּי יִתְעַצְּלוּ לָקוּם, וּבִשְׁנֵי כֵּלִים אֵלּוּ אֲנִי מַשְׁרִישׁ בְּלִבּוֹתָם מִדַּת הָעַצְלוּת.<p dir="rtl">
<big><b>ד.</b></big> יוֹם אֶחָד לִפְנֵי תְּפִלַּת שַׁחֲרִית, סִפֵּר הַמַּשְׁגִּיחַ <span class="booklinks" onclick="sendBookLink(this)" onmouseover="setBookLinkTitle(this)">(רַבִּי נָתָן ווֹכְטְפוֹיגֶל זצ"ל)</span>, שֶׁרָאָה שְׁנֵי שְׁבוּיִים מְעֻנִּים (געפאנגענע)! נִסִּיתִי לַעֲזֹר לָהֶם וְלֹא הִצְלַחְתִּי, רַחֲמָנוּת עֲלֵיהֶם!!! הַשּׁוֹמְעִים תָּמְהוּ מֵאֵיפֹה הַמַּשְׁגִּיחַ הִגִּיעַ הַבֹּקֶר, וְאֵיפֹה פָּגַשׁ שְׁבוּיִים קֹדֶם שַׁחֲרִית. עַד שֶׁסִּפֵּר הַמַּשְׁגִּיחַ, שֶׁרָאָה שְׁנֵי בַּחוּרִים שֶׁלֹּא קָמוּ לַתְּפִלָּה.. וְנִשְׁאֲרוּ שְׁבוּיִים בְּיַד הַמֶּלֶךְ זָקֵן וּכְסִיל, אֲשֶׁר מְצוּדָתוֹ פְּרוּשָׂה..<p dir="rtl">
וּבֹקֶר אֶחָד, הַמַּשְׁגִּיחַ הִגִּיעַ קְצָת מְאֻחָר לַתְּפִלָּה, וּבְעַנְוְתָנוּתוֹ אָמַר עַל עַצְמוֹ, שֶׁהוּא הִגִּיעַ מְאֻחָר בִּגְלַל עַצְלוּת! שְׁאָלוּהוּ, הַאִם בְּגִיל כָּל כָּךְ מְבֻגָּר עֲדַיִן יֵשׁ עַצְלוּת, עָנָה הַמַּשְׁגִּיחַ וַדַּאי, עַד הָרֶגַע הָאַחֲרוֹן שֶׁל חַיֵּי הָאָדָם, צָרִיךְ לַעֲמֹל וּלְהַזִּיעַ (שוויטצען). וּבְלִי זֶה, אֵין לַבֶּן-אָדָם כְּלוּם! וְעוֹד יַפְסִיד כָּל מַה שֶּׁקָּנָה גַּם כֵּן.<p dir="rtl">
שְׁאָלוּהוּ, הַאִם אַחֲרֵי כָּל כָּךְ הַרְבֵּה שָׁנִים שֶׁל יְגִיעָה, עֲדַיִן סוֹבֵל מֵעַצְלוּת, עָנָה בְּהִתְלַהֲבוּת, כְּשֶׁהָאָדָם מַזְקִין, הוּא עוֹשֶׂה "שְׁטַיְיגֶען" בְּעַצְלוּת.. <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה)</span>.<p dir="rtl">
<big><b>ה.</b></big> "הֶן עָם כְּלָבִיא יָקוּם וְכַאֲרִי יִתְנַשָּׂא" <span class="booklinks" onclick="sendBookLink(this)" onmouseover="setBookLinkTitle(this)">(בַּמִּדְבָּר כג, כד)</span>, הָ"אֲרִי" חָזָק מִן הַ"לָבִיא", בְּשָׁעָה שֶׁיְּהוּדִי קָם וּמְבַקֵּשׁ לַעֲבֹד אֶת הַשֵּׁם יִתְבָּרַךְ, הֲרֵיהוּ כְּמוֹ "לָבִיא" בִּלְבַד, אוּלָם עַד מְהֵרָה מְסַיְּעִים אוֹתוֹ מִן הַשָּׁמַיִם  –"הַבָּא לִטַּהֵר מְסַיְּעִין אוֹתוֹ"<p dir="rtl">
– וְהוּא מִתְנַשֵּׂא כַּאֲרִי (מַעֲיָנָהּ שֶׁל תּוֹרָה בְּשֵׁם "זֹאת זִכָּרוֹן" בְּשֵׁם הַמַּגִּיד מִמֶּזְרִיטְשׁ זַ"ל).<p dir="rtl">
<big><b>ו.</b></big> וְכַיּוֹצֵא בְּזֶה כָּתַב הַגָּאוֹן הָרַב בֶּן צִיּוֹן אַבָּא שָׁאוּל זצ"ל:. .כָּךְ זֶה בְּכָל עִנְיְנֵי עֲבוֹדַת ה'. כְּגוֹן קָשֶׁה לָקוּם מֵהַמִּטָּה בַּבֹּקֶר, אֲבָל כְּשֶׁכְּבָר קָם, מַרְגִּישׁ שֶׁכִּמְעַט אֵין שׁוּם קֹשִׁי, אוֹ אִם חַם בַּחוּץ וְקָשֶׁה לָצֵאת, לְאַחַר שֶׁיּוֹצֵא נַעֲשָׂה קַל <span class="booklinks" onclick="sendBookLink(this)" onmouseover="setBookLinkTitle(this)">(אוֹר לְצִיּוֹן תּוֹרָה, ג)</span>.<p dir="rtl">
<h2 dir="rtl" id="612_yitgaber_kaari, פרק ט' הפסדי המאחר לתפלה">פֶּרֶק ט' - הֶפְסְדֵי הַמְאַחֵר לַתְּפִלָּה</h2><p dir="rtl">
עִנְיַן אִחוּר בִּתְפִלָּה מִתְחַלֵּק לִשְׁנֵי חֲלָקִים:<p dir="rtl">
(א) אִחוּר לַתְּפִלָּה – הַגָּעָה לַתְּפִלָּה לְאַחַר זְמַן הַתְחָלָתָהּ (שֶׁאָז אֲפִלּוּ אִם יִתְפַּלֵּל בִּתְחִלַּת זְמַנָּהּ כְּוָתִיקִין נֶחְשָׁב 'מְאַחֵר').<p dir="rtl">
(ב) קְרִיאַת שְׁמַע וּתְפִלָּה בְּשָׁעָה מְאֻחֶרֶת.<p dir="rtl">
אִחוּר לַתְּפִלָּה<p dir="rtl">
<big><b>א.</b></big> כּוֹתֵב הַגָּאוֹן הָרַב שִׁמְשׁוֹן פִּנְקוּס זצ"ל בְּסִפְרוֹ שְׁעָרִים בִּתְפִלָּה: יְסוֹד הַכַּוָּנָה וְזַכּוּת הַלֵּב בַּתְּפִלָּה תְּלוּיִים בַּהֲכָנָה שֶׁלְּפָנֶיהָ, וְכֵן כָּתַב הָרַמְבָּ"ם וְזֶה לְשׁוֹנוֹ: כֵּיצַד הִיא הַכַּוָּנָה: שֶׁיְּפַנֶּה אֶת לִבּוֹ מִכָּל הַמַּחְשָׁבוֹת, וְיִרְאֶה עַצְמוֹ כְּאִלּוּ הוּא עוֹמֵד לִפְנֵי הַשְּׁכִינָה, לְפִיכָךְ צָרִיךְ לֵישֵׁב מְעַט קֹדֶם הַתְּפִלָּה כְּדֵי לְכַוֵּן אֶת לִבּוֹ. וּכְמוֹ כֵן בַּשֻּׁלְחָן עָרוּךְ סִימָן צג, וְזֶה לְשׁוֹנוֹ, יִשְׁהֶה שָׁעָה אַחַת קֹדֶם שֶׁיָּקוּם לְהִתְפַּלֵּל כְּדֵי שֶׁיְּכַוֵּן לִבּוֹ לַמָּקוֹם.<p dir="rtl">
וְהִנֵּה סֵדֶר זֶה דְּיִשְׁהֶה מְעַט קֹדֶם הַתְּפִלָּה, אֵינוֹ דִּבְרֵי מוּסָר וְהִתְעוֹרְרוּת אוֹ מִילֵי דַּחֲסִידוּתָא, אֶלָּא הֲלָכָה, שֶׁהֲרֵי הֵבִיאָהּ הָרַמְבָּ"ם בְּלָשׁוֹן כֵּיצַד הִיא הַכַּוָּנָה, וְכַוָּנָה עַצְמָהּ הִיא מִן הַדְּבָרִים הַמְעַכְּבִים הַתְּפִלָּה. [א"ה: בְּשַׁעַר הַהֲכָנָה לַתְּפִלָּה יְבֹאַר עַד כַּמָּה חֲשׁוּבָה הַהֲכָנָה לַתְּפִלָּה, "שֶׁבְּלִי הֲכָנָה מֻקְדֶּמֶת אֵין זוֹ תְּפִלָּה" <span class="booklinks" onclick="sendBookLink(this)" onmouseover="setBookLinkTitle(this)">(הַגָּאוֹן הָרַב יְחֶזְקֵאל לְוִינְשְׁטֵיין)</span>; "לְעוֹלָם לֹא יַצְלִיחַ לְכַוֵּן בְּמֶשֶׁךְ כָּל הַתְּפִלָּה אִם לֹא יִתְכּוֹנֵן אֵלֶיהָ" <span class="booklinks" onclick="sendBookLink(this)" onmouseover="setBookLinkTitle(this)">(רַבִּי שִׁמְשׁוֹן פִּינְקוּס)</span>; "עִקַּר הַתְּפִלָּה הוּא לִפְנֵי הַתְּפִלָּה" <span class="booklinks" onclick="sendBookLink(this)" onmouseover="setBookLinkTitle(this)">(ר"ש פַיְיבְל)</span>, וְעוֹד].<p dir="rtl">
וְנִמְצָא, הַמְאַחֵר לְבֵית הַכְּנֶסֶת בְּשַׁחֲרִית, וְחוֹטֵף אֶת הַטַּלִּית וְהַתְּפִלִּין וּמִתְפַּלֵּל בְּרִיצָה וּבְחִפָּזוֹן, אוֹ בְּמִנְחָה וּמַעֲרִיב הַמְמַהֵר לִתְפֹּס אֶת הַצִּבּוּר בִּשְׁמוֹנֶה עֶשְׂרֵה הֲרֵי זֶה נֶגֶד הַהֲלָכָה, וּכְבָר מֵרֹאשׁ מֻבְטָח לוֹ שֶׁלֹּא יַצְלִיחַ לְכַוֵּן, וּתְפִלָּתוֹ תְּהֵא שֶׁלֹּא כַּהֹגֶן.<p dir="rtl">
<big><b>ב.</b></big> בַּסֵּפֶר "אָרְחוֹת יֹשֶׁר" לְהַגָּאוֹן הָרַב חַיִּים קַנְיֶבְסְקִי שְׁלִיטָ"א מֵבִיא בְּעֵרֶךְ "תְּפִלָּה" אֶת דִּבְרֵי מַהֲרַ"ם חֲלַאוָוה, וְזֶה לְשׁוֹנוֹ: וּמִזֶּה אַתָּה דָּן לְעוֹמֵד בָּעִיר וּמִתְפַּלֵּל בְּבֵיתוֹ כְּאִלּוּ בַּעֲלֵי הַבָּזוּי אוֹ בַּעֲלֵי הַגַּאֲוָה. עכ"ל. וּמַסְבִּיר זֹאת הַגָּאוֹן הָרַב חַיִּים קַנְיֶבְסְקִי שליט"א: שֶׁאֵין לְךָ בַּעֲלֵי בִּזָּיוֹן גְּדוֹלִים מֵאֵלּוּ, שֶׁכָּל הַצִּבּוּר מִתְפַּלְּלִין בְּבֵית הַכְּנֶסֶת וְהֵם אֵין מִשְׁתַּתְּפִים וְנִשְׁאָרִים בְּבֵיתָם לְבַדָּם כְּאִלּוּ הֵם מְנֻדִּים. וְיֵשׁ שֶׁסְּרוּחִים עַל עֲרִיסוֹתָם וּמִתְעַצְּלִים לָקוּם, וְלָכֵן מְאַחֲרִים וּמִתְפַּלְּלִים בְּבֵיתָם, וְאֵין לְךָ בְּזוּיִם גְּדוֹלִים מֵהֶם וְכוּ', וְיֵשׁ שֶׁחוֹשְׁבִים מֵחֲמַת גַּאֲוָתָם שֶׁשְּׁנָתָם חֲשׁוּבָה יוֹתֵר מֵהַתְּפִלָּה בְּצִבּוּר. וְלָכֵן קֹרְאָם כֵּן.<p dir="rtl">
<big><b>ג.</b></big> עוֹד כָּתַב בְּאָרְחוֹת יֹשֶׁר, מִי שֶׁיָּכוֹל לָבֹא לַתְּפִלָּה בִּזְמַנָּהּ, וּבִשְׁאַט נֶפֶשׁ מְאַחֵר לַתְּפִלָּה, כְּדֵי שֶׁלֹּא יִצְטָרֵךְ לְהַמְתִּין אֵיזֶה רְגָעִים, וְכֵן מִי שֶׁיּוֹצֵא בְּאֶמְצַע הַתְּפִלָּה אוֹ לִפְנֵי גָּמְרָהּ, מִשּׁוּם שֶׁאֵין לוֹ סַבְלָנוּת לְהַמְתִּין כַּמָּה דַּקּוֹת, אֵין לְךָ מְבַזֶּה עֲבוֹדָתוֹ שֶׁל הַקָּדוֹשׁ בָּרוּךְ הוּא יוֹתֵר מִזֶּה, וּכְאִלּוּ אֵינוֹ מַאֲמִין שֶׁשְּׁכִינָה נִמְצֵאת בְּבֵית הַכְּנֶסֶת בִּשְׁעַת הַתְּפִלָּה, וְאֵיךְ תִּתְקַבֵּל תְּפִלָּתוֹ.<p dir="rtl">
וְרָאוּי הוּא כְּבוֹד שָׁמַיִם לְהַמְתִּין אֵיזֶה דַּקּוֹת קֹדֶם הַתְּפִלָּה, וּכְתִיב: "לוּא הִקְשַׁבְתָּ לְמִצְוֹתַי", פֵּרֵשׁ רַשִׁ"י <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ו.)</span>: לְשׁוֹן הַמְתָּנָה הוּא, שֶׁתַּמְתִּין בִּשְׁבִיל מִצְוֹתָי אֲשֶׁר צִוִּיתִי. וְעַל זֶה מְסַיֵּם הַפָּסוּק: וַיְהִי כַנָּהָר שְׁלוֹמֶךָ וְצִדְקָתְךָ כְּגַלֵּי הַיָּם וַיְהִי כַחוֹל זַרְעֶךָ".<p dir="rtl">
וְיֵשׁ בְּזֶה גַּם חִלּוּל ה', רַחֲמָנָא לִצְּלַן, שֶׁאוֹמְרִים: 'כָּךְ מִתְנַהֲגִים בְּנֵי תּוֹרָה'. וְאֵין בָּזֶה שׁוּם תֵּרוּץ, אֲפִלּוּ רוֹאִים אֲנָשִׁים מְזַלְזְלִים בְּזֶה [אוֹ שֶׁמְּדַבְּרִים בְּמָקוֹם שֶׁאָסוּר לְדַבֵּר], וַאֲפִלּוּ אֲנָשִׁים חֲשׁוּבִים. וּמִמַּה נַּפְשָׁךְ אִם יֵשׁ לָהֶם טַעַם בְּזֶה (וּמִסְּתָמָא צָרִיךְ לְדוּנָם לְכַף זְכוּת שֶׁיֵּשׁ לָהֶם טַעַם), אֵין הַטַּעַם שַׁיָּךְ אֵצֶל אֲחֵרִים, וְאִם אֵין לָהֶם טַעַם, בְּוַדַּאי גַּם הֵם יֵעָנְשׁוּ עַל זֶה. וְלֹא עוֹד אֶלָּא שֶׁאַתָּה גּוֹרֵם לָהֶם שֶׁיֵּעָנְשׁוּ גַּם עֲבוּרְךָ, שֶׁהִכְשִׁילוּ אֲחֵרִים.<p dir="rtl">
וְהָעִקָּר שֶׁבְּכָל דָּבָר: צָרִיךְ לִרְאוֹת מַה כָּתוּב בַּתּוֹרָה וּבַשֻּׁלְחָן עָרוּךְ, וְזֶהוּ רְצוֹן ה'. וְהַמְזַלְזֵל בָּזֶה, הוּא בִּכְלַל אֶפִּיקוֹרְס, חַס וְחָלִילָה, וּלְעוֹלָם הַבָּא לֹא יְקַבְּלוּ כְּלָל תֵּרוּץ זֶה שֶׁרָאוּ אֲחֵרִים מְזַלְזְלִים בְּזֶה.<p dir="rtl">
הַמְאַחֵר בְּרָצוֹן לְתְּפִלָּה, וְכֵן הַיּוֹצֵא בְּאֶמְצַע, לְעָתִיד לָבֹא יְגָרְשׁוּהוּ מִבֵּית הַמִּקְדָּשׁ בְּאֶמְצַע הַתְּפִלָּה וּבְסוֹפָהּ, כְּמוֹ שֶׁכָּתוּב בְּסֵפֶר חֲסִידִים <span class="booklinks" onclick="sendBookLink(this)" onmouseover="setBookLinkTitle(this)">(סִימָן תשעט)</span> וּבַיְרוּשַׁלְמִי <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת רֵישׁ פֶּרֶק ה)</span>: "כָּל שֶׁאֵין נִכְנָס לְבֵית הַכְּנֶסֶת בָּעוֹלָם הַזֶּה אֵין נִכְנָס בָּעוֹלָם הַבָּא". עכ"ל.<p dir="rtl">
<big><b>ד.</b></big> אִיתָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(ב"ב כב ע"א)</span> שֶׁכַּמָּה אֲמוֹרָאִים אָמְרוּ כִּי נָח נַפְשֵׁיהּ דְּרַב אַדָּא בַּר אַבָּא, אֲנָא עֲנִישְׁתֵּיהּ, וְרַב נַחְמָן בַּר יִצְחָק אָמַר אֲנָא עֲנִישְׁתֵּיהּ, דְּרַב נַחְמָן בַּר יִצְחָק רֵישׁ כַּלָּה הֲוָה, כֹּל יוֹמָא מִקַּמֵּי דְּנֵיעוּל לְכַּלָּה, מְרַהֵיט בַּהֲדֵיהּ רַב אַדָּא בַּר אַבָּא לִשְׁמַעְתֵּיהּ וַהֲדַר עָיֵיל לְכַּלָּה. הַהוּא יוֹמָא נַקְטוּהַּ רַב פָּפָּא וְרַב הוּנָא בְּרֵיהּ דְּרַבִּי יְהוֹשֻׁעַ לְרַב אַדָּא בַּר אַבָּא וכו' אַדְּהָכִי נְגַהּ לֵיהּ וכו'.<p dir="rtl">
הֲרֵי מְבֹאָר, שֶאַף עַל גַּב שֶׁהָיָה בְּדַרְכּוֹ לְשִׁעוּר, מִכָּל מָקוֹם, כֵּיוָן שֶׁאִחֵר לָבֹא יָכוֹל הָיָה לוֹמַר אֲנָא עֲנִישְׁתֵּיהּ. חָזֵינָן חֹמֶר מִי שֶׁמְּאַחֵר לָבֹא לְהַשִּׁעוּר, מֵעַתָּה מַה נֹּאמַר עַל מִי שֶׁמְּאַחֵר לָבֹא לַתְּפִלָּה? שֶׁהַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ מַמְתִּין לוֹ וּמִתְאַוֶּה לוֹ שֶׁיָּבוֹא, כַּמָּה חָמוּר הוּא הַמְאַחֵר לָבֹא.<p dir="rtl">
הָרוֹצֶה לָצֵאת יְדֵי חוֹבָתוֹ בַּתְּפִלָּה וּלְהַשִּׂיג מַעֲלוֹת הַתְּפִלָּה, צָרִיךְ לָשִׂים לֵב לַדְּבָרִים הַלָּלוּ וּלְזָרֵז עַצְמוֹ לָבֹא בַּזְּמַן וּלְהַקְדִּים עַצְמוֹ לַתְּפִלָּה (קֹבֶץ שִׂיחוֹת ח"ד לג"ר נָתָן ווֹכְטְפוֹיגֶל זצ"ל מַשְׁגִּיחַ דִּישִׁיבַת לֵיקְווּד).<p dir="rtl">
<big><b>ה.</b></big> וְכָתַב הַגָּאוֹן הָרַב בֶּן צִיּוֹן אַבָּא שָׁאוּל זצ"ל:. .לְפִי הַתְמָדַת הָאָדָם אֶפְשָׁר לְהַבְחִין מִי בַּעַל תּוֹרָה, לְהַבְדִּיל כְּדִמְיוֹן הַבָּאִים לַחֲתֻנָּה, יֵשׁ בָּאִים מְעַט וְהוֹלְכִים, יֵשׁ נִשְׁאָרִים יוֹתֵר, אֲבָל הַקְּרוֹבִים, בַּעֲלֵי הַשִּׂמְחָה, בָּאִים מֵהַהַתְחָלָה וְנִשְׁאָרִים עַד הַסּוֹף, כִּי הֵם קְשׁוּרִים לְבַעֲלֵי הַשִּׂמְחָה. כָּךְ לְהַבְדִּיל, בְּתוֹרָה, מִי שֶׁהוּא בַּעַל תּוֹרָה קָשׁוּר לַתּוֹרָה, וּבָא מֵהַהַתְחָלָה וְעַד הַסּוֹף <span class="booklinks" onclick="sendBookLink(this)" onmouseover="setBookLinkTitle(this)">(ע"כ מֵהָאוֹר לְצִיּוֹן. תּוֹרָה - ג)</span><p dir="rtl">
וְנִרְאֶה שֶׁהוּא הַדִּין לַתְּפִלָּה. יֵשׁ בָּאִים בְּאִחוּר וְיוֹצְאִים לִפְנֵי סוֹף הַתְּפִלָּה, יֵשׁ בָּאִים בַּזְּמַן וְיוֹצְאִים מִיָּד בִּגְמַר הַתְּפִלָּה. וְיֵשׁ שֶׁמַּקְדִּימִים לָבֹא לִפְנֵי זְמַן הַתְחָלַת הַתְּפִלָּה וְאֵינָם מְמַהֲרִים לָצֵאת מִיָּד בִּגְמַר הַתְּפִלָּה, אַשְׁרֵי חֶלְקָם, וַעֲלֵיהֶם בְּוַדַּאי נֶאֱמָר קָרוֹב ה' לְכָל קֹרְאָיו לְכֹל אֲשֶׁר יִקְרָאֻהוּ בֶאֱמֶת.<p dir="rtl">
<big><b>ו.</b></big> אֵין אָדָם יָכוֹל לְהַתְחִיל תְּפִלָּתוֹ בַּשָּׁעָה הַקְּבוּעָה בְּבֵית הַכְּנֶסֶת לִתְחִלַּת הַתְּפִלָּה. שֶׁהֲרֵי קֹדֶם לָכֵן צָרִיךְ "הֲכָנָה לַתְּפִלָּה", שֶׁזֶּה חֵלֶק מֵהַתְּפִלָּה, וְאוּלַי אַף עִקָּרָהּ <span class="booklinks" onclick="sendBookLink(this)" onmouseover="setBookLinkTitle(this)">(כְּפִי שֶׁיִּתְבָּאֵר בַּשַּׁעַר הַבָּא)</span>, וְכֵן צָרִיךְ זְמַן לְהִתְעַטֵּף בְּטַלִּית וּתְפִלִּין, וְלוֹמַר לְכָל הַפָּחוֹת פָּרָשַׁת הַתָּמִיד וּ"לְעוֹלָם יְהֵא אָדָם" שֶׁחַיָּבִים לְאָמְרָם מֵעִקַּר דִּינָא <span class="booklinks" onclick="sendBookLink(this)" onmouseover="setBookLinkTitle(this)">(כַּמּוּבָא בְּאָרְחוֹת יֹשֶׁר)</span>. רָצוּי גַּם לִלְמֹד מְעַט <span class="booklinks" onclick="sendBookLink(this)" onmouseover="setBookLinkTitle(this)">(אוֹ לוֹמַר כַּמָּה פִּרְקֵי תְּהִלִּים)</span>, כְּדֵי לְחַזֵּק אֶת אֱמוּנָתוֹ בַּה'. עַל יְדֵי כָּךְ תִּהְיֶה הַתְּפִלָּה מִתּוֹךְ יוֹתֵר כַּוָּנָה, וְתִהְיֶה לַמִּתְפַּלֵל עֲרֵבוּת רַבָּה וְסִפּוּק רוּחָנִי רַב, וְיָחוּשׁ שֶׁאָכֵן הַתְּפִלָּה הִיא לֵב הַזְּמַן וּפִרְיוֹ (וּכְמוֹ שֶׁאָמַר פַּעַם הַמַּשְׁגִּיחַ רַבִּי נָתָן ווֹכְטְפוֹיגֶל זצ"ל לְמִישֶׁהוּ, אִי אֶפְשָׁר לָלֶכֶת יָשָׁר מֵהַמִּטָּה, וּלְהִכָּנֵס לְבָרוּךְ שֶׁאָמַר.. זֶה לֹא הוֹלֵךְ!).<p dir="rtl">
וּמִזֶּה נִרְאֶה, שֶׁעַל כָּל אֶחָד לְהַגִּיעַ לְפָחוֹת שֵׁשׁ אוֹ שֶׁבַע דַּקּוֹת לִפְנֵי הַזְּמַן הַקָּבוּעַ לִתְחִלַּת הַתְּפִלָּה.  <p dir="rtl">
<small>(הערה:<N>*3 מרן הגרש"ז אויערבאך זצ"ל הקפיד לבא לפחות עשר דקות לפני התפילה. הוא גם תבע כך מאחרים, והסביר זאת שכאשר באים לפגישה עם מלך לא מגיעים ברגע האחרון, ובוודאי לא מאחרים. הנהגה כזו פועלת על האדם שירגיש לפחות מעט שהוא עומד לפגוש את המלך. <span class="booklinks" onclick="sendBookLink(this)" onmouseover="setBookLinkTitle(this)">(שלמי שמחה עמ' רי"א, תשס"ז)</span>)</small><p dir="rtl">
וְאַף שֶׁיִּצְטָרֵךְ בִּשְׁבִיל כָּךְ לָקוּם מֻקְדָּם יוֹתֵר וְ'יַפְסִיד' דַּקּוֹת יְקָרוֹת אֵלּוּ מִשְּׁנָתוֹ הַמְּתוּקָה, כְּבָר נֶאֱמָר עַל זֶה וְעַל כַּיּוֹצֵא בָּזֶה "הֱוֵי מְחַשֵּׁב הֶפְסֵד מִצְוָה כְּנֶגֶד שְׂכָרָהּ".<p dir="rtl">
וּכְבָר כָּתַב הַמִּשְׁנָה בְּרוּרָה: וּמִי שֶׁאֵינוֹ יָכוֹל לְהַשְׁכִּים קֹדֶם אוֹר הַבֹּקֶר מֵחֲמַת שֶׁהוּא חַלָּשׁ בְּטִבְעוֹ, אוֹ שֶׁהוּא יוֹדֵעַ בְּעַצְמוֹ שֶׁאִם יָקוּם בְּאַשְׁמֹרֶת יִישַׁן בְּעֵת הַתְּפִלָּה, מוּטָב לִישֹׁן כָּל הַצֹּרֶךְ. וּמִכָּל מָקוֹם יִהְיֶה זָהִיר מְאֹד לָקוּם שָׁעָה וּלְפָחוֹת חֲצִי שָׁעָה קֹדֶם קְרִיאַת הַשַּׁמָּשׁ לְבֵית הַכְּנֶסֶת כְּדֵי שֶׁיִּהְיֶה יָכוֹל לְהָכִין עַצְמוֹ לְהִתְפַּלֵּל בַּצִּבּוּר וּבִנְקִיּוּת. עכ"ל.<p dir="rtl">
<big><b>ז.</b></big> וּלְבַד מֵהַהֲכָנָה לַתְּפִלָּה שֶׁחַיָּבִים מֵעִקַּר הַדִּין <span class="booklinks" onclick="sendBookLink(this)" onmouseover="setBookLinkTitle(this)">(שֻׁלְחָן עָרוּךְ סי' צג)</span> שֶׁמַּפְסִיד הַמְאַחֵר לַתְּפִלָּה, וְחִלּוּל הַשֵּׁם וּבִזּוּי כְּבוֹד שָׁמַיִם רַחֲמָנָא לִצְּלַן שֶׁגּוֹרֵם, מְאַבֵּד הַמְאַחֵר לַתְּפִלָּה אַף אֶת גּוּף הַתְּפִלָּה, מִשּׁוּם שֶׁמֻּכְרָח לְדַלֵּג עַל אֲמִירַת הַקָּרְבָּנוֹת וּפְסוּקֵי דְּזִמְרָה כְּדֵי שֶׁיּוּכַל לְהִתְפַּלֵּל בַּצִּבּוּר.<p dir="rtl">
וְאַף אִם נֹאמַר שֶׁאֵין חוֹבָה מֵעִקַּר הַדִּין לִקְרֹא פָּרָשַׁת הַקָּרְבָּנוֹת, מִכָּל מָקוֹם הַכֹּל מוֹדִים שֶׁמַּעֲלָה גְּדוֹלָה בִּקְרִיאָתָהּ וְשֶׁיֵּשׁ בְּזֶה תּוֹעֶלֶת גְּדוֹלָה, וּכְמוֹ שֶׁיְּבֹאַר לְקַמָּן.<p dir="rtl">
<big><b>ח.</b></big> בַּסֵּפֶר הֶאָרַת הַתְּפִלָּה הֵבִיא אֶת לְשׁוֹן הַזֹּהַר עַל מַעֲלַת אֲמִירַת הַקָּרְבָּנוֹת, וְזֶה לְשׁוֹן הַזֹּהַר: "בְּעִדָּנָא דִּיעֲרַע מוֹתָנָא בִּבְנֵי אֱנָשָׁא, קְיָמָא אִתְגְּזַר <span class="booklinks" onclick="sendBookLink(this)" onmouseover="setBookLinkTitle(this)">(בְּרִית נִכְרֶתֶת)</span>, וְכָרוֹזָא אַעֲבַר <span class="booklinks" onclick="sendBookLink(this)" onmouseover="setBookLinkTitle(this)">(וּכְרוּז עוֹבֵר)</span> עַל כָּל חֵילָא דִּשְׁמַיָּא, דְּאִי יֵיעֲלוּן בְּנוֹהִי בְּאַרְעָא בְּבָתֵּי כְּנֵסִיּוֹת וּבְבָתֵּי מִדְרָשׁוֹת, וְיֵימְרוּן בִּרְעוּת נַפְשָׁא וְלִבָּא עִנְיָנָא דִּקְטוֹרֶת בּוּסְמִין דַּהֲווֹ לְהוֹ לְיִשְׂרָאֵל, דְּיִתְבַּטַּל מוֹתָנָא מִנַּיְיהוּ". "מָאן דְּיֵימָר פִּטּוּם הַקְּטֹרֶת בָּתַר תְּהִלָּה לְדָוִד <span class="booklinks" onclick="sendBookLink(this)" onmouseover="setBookLinkTitle(this)">(בְּ"אֵין כֵּאלֹקֵינוּ")</span> בָּטִיל מוֹתָנָא מִבֵּיתָא".<p dir="rtl">
<big><b>ט.</b></big> רַבִּי אַבְרָהָם צְבִי מַרְגָּלִית שְׁלִיטָ"א סִפֵּר בַּהֶסְפֵּד שֶׁנָּשָׂא אַחַר פְּטִירָתוֹ שֶׁל מָרָן הָרַב שַׁךְ זצוק"ל, כִּי פַּעַם שָׁאַל אֶת רַבֵּנוּ אִם רָאוּי לְהַקְפִּיד בַּיְּשִׁיבָה עַל אֲמִירַת סֵדֶר הַ'קָרְבָּנוֹת' לִפְנֵי הַתְּפִלָּה. "בְּהַרְבֵּה מְקוֹמוֹת מוּנָח כָּל עִנְיַן אֲמִירַת הַקָּרְבָּנוֹת בְּקֶרֶן זָוִית" הִצִּיג הָרַב מַרְגָּלִית אֶת צְדָדֵי הַשְּׁאֵלָה, "אוּלָם מֵאִידָךְ יְדוּעָה הַחֲשִׁיבוּת הָרַבָּה הַנּוֹדַעַת לַאֲמִירָתָם, וְאִם כֵּן – כֵּיצַד עָלֵינוּ לִנְהֹג בַּיְּשִׁיבָה?".<p dir="rtl">
הַתְּשׁוּבָה אֲשֶׁר קִבֵּל הָיְתָה חַד מַשְׁמָעִית: "רָאוּי שֶׁבְּנֵי הַיְשִׁיבָה יֹאמְרוּ קָרְבָּנוֹת!!" פָּסַק רַבֵּנוּ. כַּאֲשֶׁר נִסָּה הַלָּה לְחַדֵּד אֶת הַשְּׁאֵלָה וְהִדְגִּישׁ כִּי בְּמַרְבִּית הַיְשִׁיבוֹת לֹא מַתְחִילִים אֶת הַתְּפִלָּה בַּאֲמִירַת הַ'קָרְבָּנוֹת' – הֵשִׁיב רַבֵּנוּ וְאָמַר: "נָכוֹן, כָּךְ מְקֻבָּל בַּיְּשִׁיבוֹת, אוּלָם לְדַעְתִּי – רָאוּי לְהַמְלִיץ לְכָל בֶּן תּוֹרָה שֶׁיַּקְדִּים עֶשֶׂר דַּקּוֹת לִפְנֵי הַתְחָלַת הַתְּפִלָּה וְיֹאמַר אֶת סֵדֶר הַ'קָרְבָּנוֹת'!!".<p dir="rtl">
וְזֶה הַמָּקוֹם לְצַיֵּן, כִּי רַבֵּנוּ עַצְמוֹ הָיָה מַקְפִּיד עַל אֲמִירַת סֵדֶר הַקָּרְבָּנוֹת אַף לִפְנֵי תְּפִלַּת מִנְחָה, כַּאֲשֶׁר מִנְהָגוֹ הָיָה לְאָמְרָם בְּדַרְכּוֹ מִמְּקוֹמוֹ בַּ'סְדָרִים' – לְיַד אֲרוֹן הַסְּפָרִים בַּאֲחוֹרֵי בֵּית הַמִּדְרָשׁ – אֶל מְקוֹמוֹ הַקָּבוּעַ בַּמִּזְרָח, וְזֹאת לְאַחַר שֶׁהָיוּ דּוֹפְקִים עַל הַבִּימָה לְסַמֵּן עַל תְּחִלָּתָהּ שֶׁל תְּפִלַּת מִנְחָה <span class="booklinks" onclick="sendBookLink(this)" onmouseover="setBookLinkTitle(this)">(אָרְחוֹת הַבַּיִת, תְּפִלָּה עמ' שפח)</span><p dir="rtl">
וּבְדוֹר זֶה דְּבָעִינָן דְּ"כַפְנָא וּמוֹתָנָא" יֶעְדוּ מִנָּן, אֲמִירַת הַקָּרְבָּנוֹת נְחוּצָה לָנוּ כַּאֲוִיר לִנְשִׁימָה מַמָּשׁ, וְיֵשׁ לְהִצְטַעֵר מְאֹד שֶׁיֵּשׁ בְּזֶה רִפְיוֹן גָּדוֹל. וִיהִי רָצוֹן שֶׁנִּתְעוֹרֵר וּנְתַקֵּן עִנְיָן נִשְׂגָּב זֶה.<p dir="rtl">
<big><b>י.</b></big>  לְסִיּוּם נוֹשֵׂא זֶה שֶׁל מַעֲלַת אֲמִירַת הַקָּרְבָּנוֹת קֹדֶם הַתְּפִלָּה וְהַמִּתְחַיֵּב מִזֶּה, מִן הָעִנְיָן לְהָבִיא אֶת אֲשֶׁר סִפֵּר ר"א בְּרוֹיֶער שְׁלִיטָ"א: בִּצְעִירוּתוֹ בְּעֵת שֶׁשָּׁהָה אֵצֶל הֶחָפֵץ חַיִּים והח"ח הָיָה כְּבָר כְּבֶן 91 וְהַהֲלִיכָה הָיְתָה קָשָׁה עָלָיו, סִדְּרוּ לוֹ בְּבֵיתוֹ בֵּית כְּנֶסֶת לִתְפִלָּה שֶׁשָּׁם הָיוּ מִתְפַּלְּלִים בְּנֵי בֵּיתוֹ וְהַנִּכְבָּדִים, כְּעֶשְׂרִים אִישׁ בְּעֵרֶךְ. בֹּקֶר אֶחָד נִכְנַס הֶחָפֵץ חַיִּים לְבֵית הַכְּנֶסֶת וְהַצִּבּוּר כְּבָר אָחֲזוּ בְּאֶמְצַע אֲמִירַת הַקָּרְבָּנוֹת, וְהֶחָפֵץ חַיִּים חָשַׁשׁ שֶׁמָּא יֹאמְרוּ הַצִּבּוּר שֶׁהוּא אֵינוֹ אוֹמֵר קָרְבָּנוֹת וּבְכָךְ הוּא גּוֹרֵם לְחִלּוּל הַשֵּׁם, וּמִיָּד כְּשֶׁנִּכְנַס לְבֵית הַכְּנֶסֶת אָמַר לַצִּבּוּר כְּשֶׁאֵימָה וָפַחַד עַל פָּנָיו: רַבּוֹתַי! אַל תַּחְשְׁדוּ בִּי! אֲנִי כְּבָר אָמַרְתִּי קָרְבָּנוֹת <span class="booklinks" onclick="sendBookLink(this)" onmouseover="setBookLinkTitle(this)">(לְשִׁכְנוֹ תִּדְרְשׁוּ)</span>.<p dir="rtl">
סֵדֶר יוֹמוֹ שֶׁל הַמַּשְׁגִּיחַ הַגָּאוֹן הַצַּדִּיק ר"א לוּפְּיָאן זצ"ל הִתְחִיל בַּהַשְׁכָּמָה. לְבֵית הַמִּדְרָשׁ נִכְנַס כַּחֲצִי שָׁעָה לִפְנֵי זְמַן שַׁחֲרִית. הִנִּיחַ טַלִּית וּתְפִלִּין וְאָמַר בִּרְכוֹת הַשַּׁחַר בְּהַדְגִּישׁוֹ כָּל מִלָּה וּמִלָּה בְּכַוָּנָה גְּדוֹלָה. לְאַחַר מִכֵּן אָמַר אֶת הַקָּרְבָּנוֹת עִם הַמְפָרְשִׁים בְּסִדּוּר ר' יַעֲקֹב עֶמְדִּין, יוֹם יוֹם. אַחֲרֵי כֵן הָיָה הוֹלֵךְ לְהָעִיר אֶת הַבַּחוּרִים שֶׁעֲדַיִן יָשְׁנוּ (לֵב אֵלִיָּהוּ ח"א, מַעֲשִׂים וְהַנְהָגוֹת בִּתְחִלַּת הַסֵּפֶר מהדו' תשמ"ג)<p dir="rtl">
<big><b>יא.</b></big> וְשָׁמַעְתִּי מֵהַמַּשְׁגִּיחַ הַגָּאוֹן הַצַּדִּיק ר' דָּן סֶגַל שְׁלִיטָ"א בְּאַחַד הַוַּעֲדִים, שֶׁהַסְּטַיְיפְּלֶר זצ"ל הָיָה אוֹמֵר לִפְנֵי הַתְּפִלָּה גַּם "פָּתַח אֵלִיָּהוּ".<p dir="rtl">
<big><b>יב.</b></big> וְעַתָּה נְדַבֵּר מְעַט בְּעִנְיַן הַהֶפְסֵד הַנִּגְרָם לַמְאַחֵר לַתְּפִלָּה בַּאֲמִירַת פְּסוּקֵי דְּזִמְרָה. כָּתַב הַשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' נא ס"ח)</span>: אֵין אוֹמְרִים הַזְּמִירוֹת בִּמְרוּצָה כִּי אִם בְּנַחַת. וּבַמִּשְׁנָה בְּרוּרָה שָׁם כָּתַב הַטַּעַם, שֶׁלֹּא יְדַלֵּג שׁוּם תֵּבָה וְלֹא יַבְלִיעֵם אֶלָּא יוֹצִיא מִפִּיו כְּאִלּוּ מוֹנֶה מָעוֹת.<p dir="rtl">
עוֹד כָּתַב שָׁם הַמִּשְׁנָה בְּרוּרָה <span class="booklinks" onclick="sendBookLink(this)" onmouseover="setBookLinkTitle(this)">(ס"ק יז)</span> בְּשֵׁם הַזֹּהַר, כְּשֶׁאוֹמֵר שִׁירַת הַיָּם יֹאמַר בְּשִׂמְחָה וִידַמֶּה בְּדַעְתּוֹ כְּאִלּוּ בְּאוֹתוֹ הַיּוֹם עָבַר בַּיָּם, וְהָאוֹמֵר בְּשִׂמְחָה מוֹחֲלִין לוֹ עֲווֹנוֹתָיו.<p dir="rtl">
וּבְמַעֲלַת פְּסוּקֵי דְּזִמְרָה שֶׁיָּדוּעַ שֶׁהוּא מִלְּשׁוֹן כְּרִיתָה, שֶׁמַּכְרִית כָּל הַמְקַטְרְגִים וְכֹחוֹת הָרַע, הִסְבִּיר מָרָן הַמַּשְׁגִּיחַ זצ"ל, כֵּיוָן שֶׁאוֹמֵר פְּסוּקֵי דְּזִמְרָה, שֶׁשָּׁם מְבֹאָר וְיוֹצֵא מִן הַפְּסוּקִים שֶׁאֵין עוֹד מִלְּבַדּוֹ יִתְבָּרַךְ, הֲרֵי שֶׁעַל יְדֵי אֲמִירַת הַפְּסוּקִים כָּרָאוּי הָאָדָם לְבַדּוֹ מַכְרִית אֶת כָּל הָרַע, שֶׁאֵין מַאֲמִין בָּהֶם, וְרַק בַּה' לְבַדּוֹ, וְזֹאת תְּרוּפָה כְּלָלִית לִטַּהֵר מִכָּל חֵטְא. נִמְצָא שֶׁבְּחִזּוּק הָאֱמוּנָה יֵשׁ גַּם מַעֲלַת הַתְּשׁוּבָה וְהַטָּהֳרָה <span class="booklinks" onclick="sendBookLink(this)" onmouseover="setBookLinkTitle(this)">(ע"כ מִסֵּפֶר תְּפִלַּת חַנָּה)</span>.<p dir="rtl">
<big><b>יג.</b></big> עוֹד כָּתַב בְּסֵפֶר תְּפִלַּת חַנָּה בְּשֵׁם הַמַּשְׁגִּיחַ הַגָּאוֹן הַצַּדִּיק ר' יְחֶזְקֵאל לְוִינְשְׁטֵיין זצ"ל <span class="booklinks" onclick="sendBookLink(this)" onmouseover="setBookLinkTitle(this)">(מְבוֹא הַתְּפִלָּה, יח)</span>: אִם מִסְתַּפֵּק בִּתְפִלָּה בִּמְהִירוּת כְּמִצְוַת אֲנָשִׁים מְלֻמָּדָה זֶה מַרְאֶה שֶׁהַשֵּׁם יִתְבָּרַךְ רָחוֹק מִכִּלְיוֹתָיו וְהַרְגָּשׁוֹתָיו מֵתוּ בְּקִרְבּוֹ, וּלְמָשָׁל אִם אֶחָד לֹא אוֹכֵל כָּרָאוּי, אוֹמְרִים עָלָיו שֶׁאִבֵּד הַתֵּאָבוֹן, מַה קָּרָה לוֹ?! וּכְמוֹ כֵן אִם מְאַחֵר לַתְּפִלָּה כְּשֶׁהַצִּבּוּר אוֹחֲזִים קֹדֶם "בָּרְכוּ" וְחָסֵר לוֹ הַפְּסוּקֵי דְּזִמְרָה <span class="booklinks" onclick="sendBookLink(this)" onmouseover="setBookLinkTitle(this)">(אוֹ מַחְסִיר סֵדֶר מוּסָר)</span> הֲרֵי הוּא חַי בְּ"לָצֵאת יְדֵי חוֹבָה", וּמַרְאֶה שֶׁאָבַד הַתֵּאָבוֹן אֶצְלוֹ, וְחוֹלֶה גָּדוֹל הוּא רַחֲמָנָא לִצְּלַן.<p dir="rtl">
וְהַגָּאוֹן הָרַב יִשְׂרָאֵל  סַלַּנְטֶר זצ"ל, הִמְשִׁיל עִנְיָן זֶה לְסִדּוּר שֶׁנִּדְפַּס בִּתְחִלָּתוֹ תְּחִנּוֹת וּבַקָּשׁוֹת, וְנִקְרַע דַּף אֶחָד מִמֶּנּוּ, הֲרֵי סַךְ הַכֹּל נִקְרַע מֵהַתְּחִנּוֹת וּבַקָּשׁוֹת, וְגַם אִם קָרְעוּ עוֹד כַּמָּה דַּפִּים, הֲרֵי גַּם זֶה מֵהַתְּחִנּוֹת, אֲבָל אִם הַסִּדּוּר מַתְחִיל מִיָּד בְּבָרוּךְ שֶׁאָמַר, הֲרֵי אִם נִקְרַע דַּף מִמֶּנּוּ, נִקְרַע הוּא בְּהָעִקָּר – פְּסוּקֵי דְּזִמְרָה זֶה לֹא תְּחִנּוֹת, זֶהוּ מִגּוּף הַתְּפִלָּה. ע"כ.<p dir="rtl">
<big><b>יד.</b></big> עַל הַמַּשְׁגִּיחַ הַגָּאוֹן הַצַּדִּיק ר' יְחֶזְקֵאל לְוִינְשְׁטֵיין זצ"ל מְסֻפָּר: בִּהְיוֹתוֹ בְּקֶלֶם נָשָׂא אִשָּׁה, וְאַחֲרֵי חֲתוּנָתוֹ הִמְשִׁיךְ לִלְמֹד בְּ"תַלְמוּד תּוֹרָה" בְּקֶלֶם בְּהַתְמָדָה וְעָמָל נִפְלָאִים. הוּא לֹא אִחֵר מֵעוֹלָם לְסִדְרֵי הַיְשִׁיבָה גַּם בִּהְיוֹתוֹ אַבְרֵךְ! וְכֵן מֵעוֹלָם לֹא אִחֵר לִתְפִלַּת שַׁחֲרִית בַּיְּשִׁיבָה, וְלֹא עוֹד אֶלָּא שֶׁהָיָה מַקְדִּים הַרְבֵּה לִפְנֵי זְמַן הַתְּפִלָּה כְּדֵי לְהִתְכּוֹנֵן לַתְּפִלָּה.<p dir="rtl">
מְסַפְּרִים שֶׁפַּעֲמַיִם בִּלְבַד בִּימֵי חַיָּיו הִגִּיעַ לִתְחִלַּת פְּסוּקֵי דְּזִמְרָה. פַּעַם אַחַת הָיָה זֶה כְּשֶׁנּוֹלְדָה לוֹ בַּת בְּבֵיתוֹ, כְּדֶרֶךְ הַזְּמַן הַהוּא שֶׁלֹּא הָיוּ עֲדַיִן בָּתֵּי חוֹלִים לְיוֹלְדוֹת. וּפַעַם שְׁנִיָּה בִּזְמַן הַמִּלְחָמָה, כְּשֶׁגָּלְתָה הַיְשִׁיבָה לָעִיר קֵיידַאן וּמִסִּבָּה הִלְכָתִית נֶאֱלַץ לְהִתְעַכֵּב בָּאַכְסַנְיָה וְהִגִּיעַ לִפְסוּקֵי דְּזִמְרָה <span class="booklinks" onclick="sendBookLink(this)" onmouseover="setBookLinkTitle(this)">(מוֹפֵת הַדּוֹר)</span>.<p dir="rtl">
וְהָיָה אוֹמֵר: אַף אֵלּוּ שֶׁמַּאֲרִיכִים בְּתַלְמוּדָם לְאַחַר חֲצוֹת לַיִל, יֵדְעוּ שֶׁאֵין בְּכָךְ כָּל תֵּרוּץ לְאַחֵר לַתְּפִלָּה, זְכוּרַנִי שֶׁהֶחָפֵץ חַיִּים זצ"ל הָיָה נִכְנָס לַיְּשִׁיבָה בְּשָׁעָה מְאֻחֶרֶת וּמְכַבֶּה אֶת אוֹרוֹת הַמְּנוֹרוֹת [אֵינֶנִּי זוֹכֵר בִּמְדֻיָּק אֶת הַטַּעַם לְכָךְ וְאֵימָתַי הָיְתָה הַשָּׁעָה הַמְדֻיֶּקֶת]. יִבְדֹּק כָּל אֶחָד וְאֶחָד אֶת עַצְמוֹ כַּמָּה זְמַן נָחוּץ לוֹ לְשֵׁנָה, וּלְפִי זֶה יִקְבַּע זְמַן שְׁכִיבָתוֹ, כְּדֵי שֶׁיּוּכַל לָבֹא לִתְפִלָּה בִּזְמַנָּהּ <span class="booklinks" onclick="sendBookLink(this)" onmouseover="setBookLinkTitle(this)">(אוֹר יְחֶזְקֵאל, דַּרְכֵי הָעֲבוֹדָה עמ' קלב)</span>.<p dir="rtl">
<big><b>טו.</b></big> הָיָה מִתְפַּלֵּא <span class="booklinks" onclick="sendBookLink(this)" onmouseover="setBookLinkTitle(this)">(הַמַּשְׁגִּיחַ רַבִּי נָתָן ווֹכְטְפוֹיגֶל זצ"ל)</span> עַל אוֹתָם הָאֲנָשִׁים שֶׁמִּתְאַחֲרִים לַתְּפִלָּה וְלֹא מִתְבַּיְּשִׁים לָבֹא מְאֻחָר, וְאָמַר הֲרֵי הָאָדָם מִתְבַּיֵּשׁ לְהַרְאוֹת אֶת חֶסְרוֹנוֹתָיו, וְכָאן רוֹאִים בְּכָל יוֹם בְּנֵי אָדָם שֶׁלֹּא מִתְבַּיְּשִׁים לְהַרְאוֹת לְכֻלָּם שֶׁהֵם עַצְלָנִים.. וְכַנִּרְאֶה, שֶׁהֵם לֹא יוֹדְעִים אֶת הַחִסָּרוֹן וְהַקִּלְקוּל שֶׁטָּמוּן בְּמִדָּה מְגֻנָּה זוֹ שֶׁל עַצְלוּת, וְלָכֵן לֹא מַסְתִּירִים אוֹתָהּ וְלֹא מִתְבַּיְּשִׁים בָּהּ. <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת, עִנְיְנֵי תְּפִלָּה)</span>.<p dir="rtl">
<big><b>טז.</b></big> לְסִיּוּם עִנְיָן זֶה נָבִיא אֶת הַמַּעֲשֶׂה וְהַדְּבָרִים הַבָּאִים מֵהַסֵּפֶר הַמַּשְׁגִּיחַ דְּקַמְנִיץ: סִפֵּר אַבְרֵךְ, שְׁבְּלָמְדוֹ בִּישִׁיבַת קַמְנִיץ אִחֵר פַּעַם לַתְּפִלָּה, לְאַחַר הַתְּפִלָּה קְרָאוֹ אַבָּא <span class="booklinks" onclick="sendBookLink(this)" onmouseover="setBookLinkTitle(this)">(הָרַב מֹשֶׁה אַהֲרֹן שְׁטֶרְן)</span> זצ"ל עִם עוֹד בָּחוּר, וְהֶאֱרִיךְ עַל בִּזְיוֹן הַהַנְהָגָה שֶׁל אִחוּר בַּתְּפִלָּה. וְסִפֵּר שֶׁנִּשְׁאַל פַּעַם הַגָּאוֹן הָרַב שְׁלֹמֹה זַלְמָן אוֹיֶערְבָּךְ זצ"ל מִבַּחוּר יְשִׁיבָה, הֲרֵי מְבֹאָר בַּשֻּׁלְחָן עָרוּךְ  שֶׁטּוֹב מְעַט תַּחֲנוּנִים בְּכַוָּנָה מֵהַרְבֵּה שֶׁלֹּא בְּכַוָּנָה, אִם כֵּן מָה אֶעֱשֶׂה כְּשֶׁאֲנִי מְאַחֵר לִפְסוּקֵי דְּזִמְרָה, וְנִשְׁאַר לְפָנַי זְמַן מוּעָט, הַאִם אֹמַר בִּמְתִינוּת בָּרוּךְ שֶׁאָמַר, אַשְׁרֵי, כְּפִי הַדִּלּוּגִים הַמּוּבָא בַּשֻּׁלְחָן עָרוּךְ, אוֹ לְהַגִּיד אֶת כָּל פְּסוּקֵי דְּזִמְרָה בִּמְהִירוּת בִּמְרוּצָה, מֶה עָלַי לַעֲשׂוֹת, לְדַלֵּג וּלְהַגִּיד מְעַט בְּכַוָּנָה אוֹ לְהַגִּיד הַכֹּל?<p dir="rtl">
סוֹבֵב הַגָּאוֹן הָרַב שְׁלֹמֹה זַלְמָן  אֶת רֹאשׁוֹ וְהֵנִיף שְׁתֵּי יָדָיו בִּתְמִיהָה וּבִכְאֵב: "אֵיךְ בַּחוּר יְשִׁיבָה שׁוֹאֵל שְׁאֵלוֹת שֶׁכָּאֵלֶּה?" הֶמ.. הֶמ.. אִם קוֹרֶה וַאֲנִי מְאַחֵר? מִצְטַדֵּק הַתַּלְמִיד.. לֹא, לֹא, הַגָּאוֹן הָרַב שְׁלֹמֹה זַלְמָן  לֹא מוּכָן לְהָבִין "אֵיךְ בַּחוּר יְשִׁיבָה שׁוֹאֵל שְׁאֵלוֹת מֵהַסּוּג הַזֶּה?"  <p dir="rtl">
<small>(הערה:<N>*4 הרה"ג ר"א וייס שליט"א סיפר באחד השיעורים שהיה נוכח בשעת מעשה, כשבא תלמיד מהישיבה ושאל את מו"ר האדמו"ר מקלויזנבורג זצ"ל כיצד היה עליו לנהוג, במקרה שאירע לו שהתעורר מספר דקות לפני סוף זמן ק"ש, והזמן היה כל כך מצומצם שאי אפשר היה להספיק גם לברך ברכות התורה וגם לקרוא ק"ש, האם היה צריך לקרוא ק"ש בלי להקדים ברכות התורה, או לברך את ברכות התורה קודם, אף שאז היה עובר זמן ק"ש.  האדמו"ר זצ"ל דחה אותו ב'אמת הבנין' כשמאי, ואמר לו תלך לישון ומחר תקום ותקרא בזמן.. בשיעור חומש עם רש"י באותו שבוע, ייחד האדמו"ר את כל השיעור לשאלתו של אותו בחור, אך יחד עם זה הביע פליאתו איך יתכן שבחור בן תורה חסידי <span class="booklinks" onclick="sendBookLink(this)" onmouseover="setBookLinkTitle(this)">(חסידישער בחור)</span> ישאל שאלות כאלה?!)</small><p dir="rtl">
(אַגַּב יֵשׁ לְצַיֵּן שֶׁאַבָּא ז"ל בְּאֶמְצַע הַסֵּדֶר נִגַּשׁ לְאוֹתָם בַּחוּרִים וּבִקֵּשׁ סְלִיחָה עַל הַמּוּסָר שֶׁל הַבֹּקֶר, הֲרֵי אֶפְשָׁר שֶׁנֶּעֶלְבוּ בִּשְׁעַת הַשִּׂיחָה, וּכְבָר כָּתַב רַבֵּנוּ יוֹנָה הוֹכֵחַ תּוֹכִיחַ אֶת עֲמִיתֶךָ וְלֹא תִשָּׂא עָלָיו חֵטְא, הַיְנוּ תִּשְׁתַּדֵּל שֶׁלֹּא תַּעֲלִיב אוֹתוֹ בִּשְׁעַת הַתּוֹכָחָה וְלֹא תִשָּׂא עָלָיו חֵטְא).<p dir="rtl">
אִחוּר לַתְּפִלָּה הָיָה אֶצְלוֹ חָמוּר לִמְאֹד, הָיָה אוֹמֵר אֵיךְ אֲנַחְנוּ יְכוֹלִים לְתָאֵר לְעַצְמֵנוּ אִם הַכֹּהֵן הַגָּדוֹל שֶׁבָּא לְשָׁרֵת בְּבֵית הַמִּקְדָּשׁ לִפְנַי וְלִפְנִים יְאַחֵר בְּדַקָּה..<p dir="rtl">
אִמֵּנוּ תחי' סִפְּרָה, שֶׁפַּעַם הִתְעוֹרֵר בְּאֶמְצַע הַלַּיְלָה וְהָיָה מְאֹד נִסְעָר.. שָׁאֲלָה מַה קָּרָה, אָמַר חָלַמְתִּי שֶׁאִחַרְתִּי לַמִּנְיָן בַּיְּשִׁיבָה..<p dir="rtl">
הָיָה מֵעִיר אוֹתָנוּ בְּשָׁעָה 6.00, שֶׁהֲרֵי בְּשָׁעָה 7.30 מַתְחִיל הַמִּנְיָן.. וְחָלִילָה לֹא נְאַחֵר..<p dir="rtl">
<big><b>יז.</b></big> שָׁמַעְתִּי מִמָּרָן רֹאשׁ הַיְשִׁיבָה הגרמ"מ חָדָשׁ שְׁלִיטָ"א שֶׁבֶּהֱיוֹתוֹ בְּחוּ"ל בְּאַחַד הַמְּקוֹמוֹת סִפֵּר לוֹ אֶחָד מֵרַבָּנֵי הַמָּקוֹם אֶת הַסִּפּוּר הַבָּא:<p dir="rtl">
אַחַד הַמִּתְפַּלְּלִים בְּבֵית הַכְּנֶסֶת בּוֹ אֲנִי מְכַהֵן כְּרַב, יְהוּדִי עַתִּיר נְכָסִים, בַּעַל בֵּית חֲרֹשֶׁת לְיִצּוּר רָהִיטִים, הָיָה מַגִּיעַ לַתְּפִלָּה בִּקְבִיעוּת, אַךְ דָּא עָקָא שֶׁתָּמִיד הָיָה מְאַחֵר, פַּעַם הָיָה מַגִּיעַ בְּ"בָּרוּךְ שֶׁאָמַר" וּפַעַם בְּיִשְׁתַּבַּח" וכיו"ב.<p dir="rtl">
נִגַּשְׁתִּי אֵלָיו וְשָׁאַלְתִּי אוֹתוֹ בִּמְאוֹר פָּנִים, אַתָּה כ"כ מִתְאַמֵּץ לָבֹא בִּקְבִיעוּת יוֹם יוֹם לַתְּפִלָּה, מַדּוּעַ שֶׁלֹּא תִּתְאַמֵּץ לָבֹא בַּזְּמַן?!<p dir="rtl">
עָנָה לִי אוֹתוֹ יְהוּדִי בִּתְמִיהָה "מַה זֶּה מְשַׁנֶּה אִם קְצָת אִחַרְתִּי? הָעִקָּר שֶׁהִגַּעְתִּי!".<p dir="rtl">
הַשִּׂיחָה הִסְתַּיְּמָה וְכָל אֶחָד פָּנָה לְדַרְכּוֹ.<p dir="rtl">
כַּעֲבֹר מִסְפַּר חֳדָשִׁים פָּרְצָה שְׂרֵפָה בְּבֵית הַחֲרֹשֶׁת שֶׁל אוֹתוֹ יְהוּדִי וְשָׂרְפָה כִּמְעַט אֶת כָּל הַתְּכוּלָה שֶׁלּוֹ. לְמָחֳרָת הִגִּיעַ אֵלַי אוֹתוֹ יְהוּדִי וּבְפָנִים נְפוּלוֹת נֶעֱמַד לְפָנַי.<p dir="rtl">
אֲנִי יוֹדֵעַ לָמָה זֶה קָרָה לִי – אָמַר בְּקוֹל נְכָאִים. בִּגְלַל שֶׁאֲנִי מַגִּיעַ יוֹם יוֹם מְאֻחָר לַתְּפִלָּה!<p dir="rtl">
מַה הֵבִיא אוֹתְךָ לַחֲשֹׁב כָּךְ? הִתְפַּלֵּאתִי וְשָׁאַלְתִּי אוֹתוֹ:<p dir="rtl">
הֵישִׁיר הַיְּהוּדִי אֶת מַבָּטוֹ לְעֶבְרִי וְאָמַר כִּמְעַט בִּבְכִי: כְּשֶׁפָּרְצָה הַשְּׂרֵפָה הִתְקַשַּׁרְנוּ מִיָּד לִ"מְכַבֵּי הָאֵשׁ" וְהִזְעַקְנוּ אוֹתָם לַמָּקוֹם, הֵם הִגִּיעוּ – אֲבָל קְצָת מְאֻחָר..!!!<p dir="rtl">
קְרִיאַת שְׁמַע  וּתְפִלָּה בְּשָׁעָה מְאֻחֶרֶת<p dir="rtl">
קְרִיאַת שְׁמַע  בְּשָׁעָה מְאֻחֶרֶת <span class="booklinks" onclick="sendBookLink(this)" onmouseover="setBookLinkTitle(this)">(וּלְאַחַר זְמַנָּהּ)</span><p dir="rtl">
<big><b>יח.</b></big> תְּחִלָּה נַעֲסֹק בְּעִנְיַן הַקּוֹרֵא קְרִיאַת שְׁמַע בְּשָׁעָה מְאֻחֶרֶת, וּלְאַחַר מִכֵּן נַעֲבֹר לַמִּתְפַּלֵל בְּשָׁעָה מְאֻחֶרֶת.<p dir="rtl">
וְזֶה לְשׁוֹן  הַשֻּׁלְחָן עָרוּךְ  אֹרַח חַיִּים  סִימָן  נ"ח סְעִיף א': זְמַן קְרִיאַת שְׁמַע שֶׁל שַׁחֲרִית מִשֶּׁיִּרְאֶה אֶת חֲבֵרוֹ הָרָגִיל עִמּוֹ קְצָת בְּרִחוּק אַרְבַּע אַמּוֹת וְיַכִּירֶנּוּ. וְנִמְשָׁךְ זְמַנָּהּ עַד סוֹף שָׁלֹשׁ שָׁעוֹת שֶׁהוּא רְבִיעַ הַיּוֹם. וּמִצְוָה מִן הַמֻּבְחָר לִקְרוֹתָהּ כְּוָתִיקִין (פֵּרוּשׁ תַּלְמִידִים. וְרַשִּׁ"י פֵּרֵשׁ, אֲנָשִׁים עֲנָוִים וּמְחַבְּבִים הַמִּצְווֹת) שֶׁהָיוּ מְכַוְּנִים לִקְרוֹתָהּ מְעַט קֹדֶם הָנֵץ הַחַמָּה וְכוּ' וּמִי שֶׁיּוּכַל לְכַוֵּן לַעֲשׂוֹת כֵּן שְׂכָרוֹ מְרֻבֶּה מְאֹד.<p dir="rtl">
וּבִסְעִיף ב' כָּתַב: אִם לֹא קָרָא אוֹתָהּ קֹדֶם הָנֵץ הַחַמָּה יֵשׁ לוֹ לְהַקְדִּים לִקְרוֹתָהּ בִּמְהֵרָה כָּל מַה שֶּׁיּוּכַל, עכ"ל.<p dir="rtl">
הַמִּשְׁנָה בְּרוּרָה בס"ק ג' כּוֹתֵב: וּלְכַתְחִלָּה אָסוּר לְהִתְאַחֵר עַד אוֹתוֹ הַזְּמַן <span class="booklinks" onclick="sendBookLink(this)" onmouseover="setBookLinkTitle(this)">(הַיְנוּ סוֹף שָׁלֹשׁ שָׁעוֹת)</span>. ובס"ק י"א כָּתַב: מִכָּאן תּוֹכַחַת מְגֻלָּה לִבְנֵי אַשְׁכְּנַז <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span>  שֶׁמְּאַחֲרִים מְאֹד קְרִיאַת שְׁמַע, וְאָמְרוּ חֲזַ"ל: אִלְמָלֵא לֹא נִבְרָא הָעוֹלָם אֶלָּא בִּשְׁבִיל קַבָּלַת מַלְכוּת שָׁמַיִם דַּי, עכ"ל. <p dir="rtl">
<small>(הערה:<N>*55 ואולי זה היה שורש פורה וראש ולענה לנגע שפשתה כעת, שכמה מבני אשכנז פרקו מהם עול התורה לגמרי, כי כך דרכו של היצה"ר היום אומר לו עשה כך וכו'. (ספר שערי רחמים להגר"א צבי הירש קנצלנבוגן זצ"ל, דינים והנהגות מהגר"א והגר"ח מוולוז'ין הלכות ברכות וק"ש אות א [על סעיף כז]  הערה י).)</small><p dir="rtl">
<big><b>יט.</b></big> וְנָבִיא כָּאן גַּם מַה שֶּׁמּוּבָא בִּשְׁמוֹ שֶׁל בַּעַל הַ'מִשְׁנָה בְּרוּרָה' בְּסֵפֶר תּוֹלְדוֹתָיו: גְּדוֹלָה הִיא מְאֹד זְכוּתוֹ שֶׁל הַקּוֹרֵא קְרִיאַת שְׁמַע  בִּזְמַנָּהּ, כְּמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(סוֹטָה מב.)</span> "וַיִּגַּשׁ הַפְּלִשְׁתִּי הַשְׁכֵּם וְהַעֲרֵב", אָמַר ר' יוֹחָנָן כְּדֵי לְבַטְּלָן מִקְּרִיאַת שְׁמַע שַׁחֲרִית וְעַרְבִית. הִנֵּה רָשָׁע זֶה הֵבִין עַד כַּמָּה גָּדוֹל כֹּחָהּ שֶׁל קְרִיאַת שְׁמַע בִּזְמַנָּהּ וְחָשַׁב לְנַצְחָם עַל יְדֵי זֶה שֶׁיְּבַטְּלֵם מִלִּקְרוֹתָהּ בִּזְמַנָּהּ, וְכַמָּה מֵאִתָּנוּ עוֹבְרִים בִּשְׁאַט נֶפֶשׁ עַל מִצְוָה זוֹ!.. (הֶחָפֵץ חַיִּים – חַיָּיו וּפָעֳלוֹ ח"ג עמ' תתעא).<p dir="rtl">
<big><b>כ.</b></big>  וְכָתַב הַגָּאוֹן הָרַב שִׁמְעוֹן בֶּן הַכְּתָב סוֹפֵר זצ"ל: הַמְאַחֵר זְמַן קְרִיאַת שְׁמַע עוֹבֵר עַל מִצְוַת עֲשֵׂה דְּאוֹרַיְתָא, וְצָרִיךְ לַעֲשׂוֹת תְּשׁוּבָה וְלָשׁוּב מֵחֶטְאוֹ וּלְהִתְוַדּוֹת עָלָיו. וּבִזְמַן הַמִּקְדָּשׁ הָיָה מֵבִיא עַל בִּטּוּל מִצְוַת עֲשֵׂה קָרְבַּן עוֹלָה לְכַפֵּר וּלְרַצּוֹת עָלָיו. וְאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(חֲגִיגָה ט:)</span> מְעֻוָּת לֹא יוּכַל לִתְקֹן, זֶה שֶׁבִּטֵּל קְרִיאַת שְׁמַע שַׁחֲרִית אוֹ קְרִיאַת שְׁמַע עַרְבִית. וַאֲפִלּוּ עָשָׂה תְּשׁוּבָה, מִכָּל מָקוֹם אֵין לוֹ תַּקָּנָה, כֵּיוָן שֶׁעֲשִׂיַּת תְּשׁוּבָה מוֹעִילָה שֶׁלֹּא יֵעָנֵשׁ עוֹד בְּעֹנֶשׁ הַמַּגִּיעַ עַל בִּטּוּל מִצְוַת עֲשֵׂה, אֲבָל מִכָּל מָקוֹם לֹא עָשָׂה אֶת הַפְּעֻלָּה וְהַתִּקּוּן שֶׁעוֹשֶׂה בְּקִיּוּמָהּ, הֵן בְּרוּחָנִיּוּת וְהֵן בְּגַשְׁמִיּוּת. וַאֲפִלּוּ אִם הוּא אָנוּס בְּבִטּוּלָהּ, וְאֹנֶס רַחְמָנָא פַּטְרֵיהּ וּפָטוּר מִן הָעֹנֶשׁ שֶׁלֹּא קִיֵּם מִצְוַת עֲשֵׂה, מִכָּל מָקוֹם לֹא קִיֵּם אֶת הַמִּצְוָה כְּתִקְנָהּ <span class="booklinks" onclick="sendBookLink(this)" onmouseover="setBookLinkTitle(this)">(שׁוּ"ת הִתְעוֹרְרוּת תְּשׁוּבָה ח"א סִימָן לג)</span>.<p dir="rtl">
<big><b>כא.</b></big> וְגַם בִּימוֹת הַקַּיִץ שֶׁהַלֵּילוֹת קְצָרִים וּתְחִלַּת הַיּוֹם מֻקְדֶּמֶת, וְלָכֵן גַּם סוֹף זְמַן קְרִיאַת שְׁמַע מֻקְדָּם, אֵין שׁוּם הֶתֵּר לִקְרֹא קְרִיאַת שְׁמַע אַחַר שֶׁעָבַר זְמַנָּהּ, וּכְדִלְהַלָּן:<p dir="rtl">
וְיֵשׁ רוֹצִים לְהָקֵל מֵעֲלֵיהֶם עֹל הַמִּצְוָה הַזֹּאת, בְּאָמְרָם כִּי בְּעֵת הַזֹּאת יָרְדָה חֻלְשָׁה לָעוֹלָם וְאִי אֶפְשָׁר לְהַשְׁכִּים כָּל כָּךְ בִּימוֹת הַקַּיִץ, וְאֵין גּוֹזְרִין גְּזֵרָה עַל הַצִּבּוּר שֶׁאִי אֶפְשָׁר לַעֲמֹד בָּהּ. אֲבָל בֶּאֱמֶת כְּשֶׁנַּשְׁקִיף בְּעֵינָא פְּקִיחָא אָז נַשְׂכִּיל לָדַעַת כִּי כָּל זֶה הִיא עֲצַת יֵצֶר הָרַע. כִּי הֲלֹא אָנוּ רוֹאִים גַּם בַּזְּמַן הַזֶּה כַּמָּה אֲנָשִׁים חַלָּשִׁים שֶׁיַּשְׁכִּימוּ לְעִסְקֵיהֶם וְלֹא יַזִּיק לָהֶם מְאוּמָה. וְאָנוּ לֹא מָצִינוּ שֶׁהֵקֵלּוּ חֲכָמִים <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת טז:)</span> אֶלָּא בְּאִיסְטְנִיס, אֲבָל אֵין כָּל אָדָם יָכוֹל לוֹמַר אִיסְטְנִיס אֲנִי. וְאַף גַּם זֹאת, לֹא הֵקֵלּוּ רַק בְּמִילֵי דְּרַבָּנָן אֲבָל לֹא בְּמִצְוַת עֲשֵׂה דְּאוֹרַיְיתָא כְּהַאי גַּוְנָא דִּקְרִיאַת שְׁמַע. הֲלֹא יָדוּעַ כִּי בִּזְמַן הַבַּיִת מִי שֶׁלֹּא הָיָה רוֹצֶה לְקַיֵּם מִצְוַת עֲשֵׂה דְּאוֹרַיְיתָא הָיוּ מַכִּין אוֹתוֹ עַד שֶׁתֵּצֵא נַפְשׁוֹ, כְּמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(כְּתֻבּוֹת פו.)</span>.<p dir="rtl">
וְגַם עַכְשָׁו שֶׁבָּטְלוּ דִּינֵי אָדָם, דִּין שָׁמַיִם לֹא בָּטַל, וּכְמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(סַנְהֶדְרִין לז:)</span>. וְהַגַּע בְּעַצְמְךָ כַּמָּה יִסּוּרִים הָיָה צָרִיךְ לִסְבֹּל כְּדֵי לְקַיֵּם מִצְוָה זוֹ, וְהֵיאָךְ לֹא נֵבוֹשׁ לְהִתְפַּתּוֹת מִיֵּצֶר הָרַע לְבַטֵּל מִצְוָה חֲמוּרָה זוֹ מִפְּנֵי צַעַר מוּעָט שֶׁל מְנִיעַת הַשֵּׁנָה. וְאַף גַּם זֹאת, אֵינוֹ רַק בַּהַתְחָלָה, אֲבָל כְּשֶׁיַּרְגִּיל עַצְמוֹ מְעַט לְהַשְׁכִּים, אָז יֵקַל עָלָיו הַהַשְׁכָּמָה, וְגַם הַבָּא לִטַּהֵר מְסַיְּעִין אוֹתוֹ.<p dir="rtl">
וְכָל מְגַמָּתוֹ שֶׁל יֵצֶר הָרַע לְבַטֵּל אֶת הָאָדָם מִמִּצְוָה זוֹ שֶׁל קְרִיאַת שְׁמַע בִּזְמַנָּהּ שֶׁהִיא יְסוֹד כָּל הַתּוֹרָה (וְעַל כֵּן יֵשׁ בָּהּ רמ"ח תֵּבוֹת כְּנֶגֶד רמ"ח אֵיבָרִים), וְהִיא גְּדוֹלָה אַף מִמִּצְוַת תַּלְמוּד תּוֹרָה כְּמוֹ שֶׁכָּתוּב בִּבְרָכוֹת (י:). (הגר"ש מֶלְצֶן בַּסֵּפֶר אוֹר חָדָשׁ כת"י, הוּבָא בַּסֵּפֶר הִלְכוֹת הַגְּרָ"א וּמִנְהָגָיו הִלְכוֹת קְרִיאַת שְׁמַע אוֹת סג).<p dir="rtl">
<big><b>כב.</b></big> חַם לִבִּי בְּקִרְבִּי, בַּהֲגִיגִי תִּבְעַר אֵשׁ, כִּי אֵיכָכָה אוּכַל וְרָאִיתִי שֶׁיֵּשׁ כַּמָּה בְּנֵי אָדָם שֶׁאֵינָם נִזְהָרִים בִּימוֹת הַקַּיִץ לוֹמַר קְרִיאַת שְׁמַע שֶׁל שַׁחֲרִית בִּזְמַנָּהּ, בְּמַשְׂאוֹת שָׁוְא וּמַדּוּחִים, בִּתְשׁוּבוֹת שֶׁאֵין בָּהֶם מַמָּשׁ. וְהוּא עָווֹן גָּדוֹל, שֶׁמְּבַטְּלִים מִצְוַת עֲשֵׂה דְּאוֹרַיְיתָא שֶׁל קְרִיאַת שְׁמַע בִּזְמַנָּהּ, וְחַיָּבִים נִדּוּי כְּמו שֶׁכָּתוּב בַּזֹּהַר הַקָּדוֹשׁ (מוּבָא בְּסוֹף הַסֵּפֶר בְּמַאַמְרֵי חֲזַ"ל עַל חִיּוּב קְרִיאַת שְׁמַע בִּזְמַנָּהּ). וְנִרְאֶה שֶׁהַמְאַחֵר זְמַן קְרִיאַת שְׁמַע יְכוֹלִים לְהַכּוֹתוֹ מַכַּת מַרְדּוּת עַל זֶה, כְּמוֹ שֶׁכָּתוּב בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(כְּתֻבּוֹת פו.)</span> לְגַבֵּי מִי שֶׁאֵינוֹ רוֹצֶה לְקַיֵּם מִצְוַת סֻכָּה וְלוּלָב עי"ש, וְהוּא הַדִּין מִי שֶׁאוֹמְרִים לוֹ לִקְרֹא קְרִיאַת שְׁמַע בִּזְמַנָּהּ וְאֵינוֹ רוֹצֶה, מַכִּין אוֹתוֹ עַד שֶׁתֵּצֵא נַפְשׁוֹ (הגר"ח פַלָּאגִּ'י בְּשׁוּ"ת לֵב חַיִּים ח"ב סִימָן קמד).<p dir="rtl">
<big><b>כג.</b></big> והגר"מ שְׁטֶרְנְבּוּךְ שְׁלִיטָ"א כָּתַב בְּעִנְיָן זֶה (הִלְכוֹת הַגְּרָ"א וּמִנְהָגָיו הִלְכוֹת קְרִיאַת שְׁמַע אוֹת סג) דְּבֶן תּוֹרָה שֶׁמְּאַחֵר לִקְרֹא קְרִיאַת שְׁמַע וּלְהִתְפַּלֵּל בְּצִבּוּר, גּוֹרֵם שֶׁהֶהָמוֹן מְדַמִּים שֶׁמַּסְפִּיק בְּכָךְ, דְּהֵם אֵינָם יוֹדְעִים שֶׁקָּרָא קְרִיאַת שְׁמַע בִּזְמַנָּהּ קֹדֶם הַתְּפִלָּה, וְלָכֵן הֵם מְאַחֲרִים כָּמוֹהוּ, אֲבָל בְּלִי לִקְרֹא שְׁמַע בִּזְמַנָּהּ. וְנִמְצָא שֶׁהוּא גּוֹרֵם לְהַחֲטִיא אֲחֵרִים, שֶׁהֲרֵי אִם לֹא הָיָה מִנְיָן אַחֲרֵי זְמַן קְרִיאַת שְׁמַע הָיוּ מַקְדִּימִין וּמִתְפַּלְּלִין וְקוֹרִין קְרִיאַת שְׁמַע בִּזְמַנָּהּ. וְיֵשׁ בָּזֶה עֲווֹן חִלּוּל הַשֵּׁם שֶׁיּוֹם הַכִּפּוּרִים אֵינוֹ מְכַפֵּר. וְהַשָּׁם אָרְחוֹתָיו בָּעוֹלָם הַזֶּה זוֹכֶה וְרוֹאֶה בִּישׁוּעָתוֹ שֶׁל הַקָּבָּ"ה <span class="booklinks" onclick="sendBookLink(this)" onmouseover="setBookLinkTitle(this)">(סוֹטָה ה:)</span> עכת"ד.<p dir="rtl">
אָמְנָם מִדָּה טוֹבָה מְרֻבָּה, וּכְמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(בַּמִּדְרָשִׁים, רְאֵה בְּסוֹף הַסֵּפֶר)</span> שֶׁבִּזְכוּת קְרִיאַת שְׁמַע כְּהִלְכָתָהּ עַם יִשְׂרָאֵל נִשְׁמָרִים מִיֵּצֶר הָרַע, מִגֵּיהִנֹּם, מֵחוֹלָאִים וּמַכְאוֹבִים, וְזוֹכִים לִרְפוּאָה שְׁלֵמָה, קְדֻשָּׁה וְטָהֳרָה וְלִגְאֻלָּה וִישׁוּעָה.<p dir="rtl">
<big><b>כד.</b></big> וְנָבִיא כָּאן בְּעִנְיָן זֶה, פֵּרוּשׁוֹ הַיָּפֶה שֶׁל הַבֶּן אִישׁ חַי לְדִבְרֵי הַגְּמָרָא: אֵיזֶהוּ עַם הָאָרֶץ? כָּל שֶׁאֵינוֹ קוֹרֵא קְרִיאַת שְׁמַע שַׁחֲרִית וְעַרְבִית בְּבִרְכוֹתֶיהָ <span class="booklinks" onclick="sendBookLink(this)" onmouseover="setBookLinkTitle(this)">(סוֹטָה כב.)</span>. דְּהַיְנוּ שֶׁאֵינוֹ קוֹרְאָהּ בִּזְמַנָּהּ, וּלְכָךְ אֵינוֹ קוֹרְאָהּ בְּבִרְכוֹתֶיהָ. וְכֵיוָן שֶׁקּוֹרְאָהּ שֶׁלֹּא בִּזְמַנָּהּ וּבְלֹא בְּרָכוֹת, נִמְצָא שֶׁהוּא כְּקוֹרֵא בַּתּוֹרָה בִּלְבַד, וְאֵינוֹ בָּא לְהָעִיד עַל אֱלֹקֵינוּ וְאַחְדוּתוֹ יִתְבָּרַךְ, כִּי רַק הַקּוֹרֵא בְּתוֹרַת חוֹבָה הֲרֵי הוּא בְּתוֹרַת עֵדוּת. וְנִמְצָא שֶׁאֵין זֶה מֵעִיד בְּכָל יוֹם בְּתוֹרַת עֵדוּת, וְלָכֵן נִקְרָא עַם הָאָרֶץ שֶׁהוּא פָּסוּל לְעֵדוּת, וְאֵין מְקַבְּלִים מִמֶּנּוּ עֵדוּת כְּלָל, וְזֶה הַחִסָּרוֹן נַעֲשֶׂה לוֹ מִדָּה כְּנֶגֶד מִדָּה <span class="booklinks" onclick="sendBookLink(this)" onmouseover="setBookLinkTitle(this)">(בֶּן יְהוֹיָדָע)</span>.<p dir="rtl">
<big><b>כה.</b></big> עַל גֹּדֶל זְהִירוּתוֹ שֶׁל הַגָּאוֹן הָרַב יַעֲקֹב יִשְׂרָאֵל קַנְיֶבְסְקִי (הַסְּטַיְיפְּלֶר) זצ"ל מִלְּאַחֵר קְרִיאַת שְׁמַע אַחַר סוֹף הַזְּמַן לְפִי שִׁיטַת הַ"מָגֵן אַבְרָהָם", מְסַפֵּר עֵד רְאִיָּה: זְכוּרַנִי כֵּיצַד הָיָה קָם כַּאֲרִי כְּשֶׁהָיָה מִתְפַּלֵּל בִּקְבִיעוּת בְּבֵית הַמִּדְרָשׁ לֶדֶרְמָן בַּמִּנְיָן שֶׁל שֶׁבַע בַּבֹּקֶר, [וְהִבִּיט מִסְפַּר פְּעָמִים] לְעֵבֶר שְׁעוֹן הַקִּיר כְּדֵי לִרְאוֹת הַאִם אֵין חֲשָׁשׁ שֶׁנְּאַחֵר קְרִיאַת שְׁמַע אַחַר סוֹף הַזְּמַן לְפִי דַּעַת הַמָּגֵן אַבְרָהָם – בִּפְרָט בִּזְמַנֵּי הַקַּיִץ, שֶׁבָּהֶם גַּם הִקְדַּמְנוּ אֶת הַתְחָלַת הַתְּפִלָּה.<p dir="rtl">
וּזְכוּרַנִי שֶׁהָיוּ יָמִים שֶׁהָיָה קָם מִסְפַּר פְּעָמִים כְּדֵי לְהַבְטִיחַ שֶׁלֹּא נְאַחֵר זְמַן קְרִיאַת שְׁמַע. פַּעַם אַחַת, בִּהְיוֹתִי שַׁ"ץ, חַשְׁתִּי שֶׁאוּלַי רַבֵּנוּ מַקְפִּיד עָלַי עַל שֶׁלֹּא הִשְׁתַּדַּלְתִּי שֶׁנִּקְרָא קְרִיאַת שְׁמַע מֻקְדָּם יוֹתֵר, וְהֶרְאֵיתִי לוֹ לְאַחַר הַתְּפִלָּה שֶׁלֹּא אִחַרְנוּ אֶת הַזְּמַן. וְאָמַר לִי: "לְאַחֵר אֶת זְמַן קְרִיאַת שְׁמַע <span class="booklinks" onclick="sendBookLink(this)" onmouseover="setBookLinkTitle(this)">(לְפִי הַמָּגֵן אַבְרָהָם)</span> זֶהוּ סְפֵיקָא דְּאוֹרַיְתָא, וְאִי אֶפְשָׁר לְהַשְׁאִיר אֶת קְרִיאַת שְׁמַע לָרֶגַע הָאַחֲרוֹן <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span> ,  וְאֶפְשָׁר שֶׁהַשָּׁעוֹן אֵינוֹ מְדַיֵּק כָּל כָּךְ, וְלָכֵן צָרִיךְ לְהַקְדִּים יוֹתֵר.." <span class="booklinks" onclick="sendBookLink(this)" onmouseover="setBookLinkTitle(this)">(תּוֹלְדוֹת יַעֲקֹב עמ' קכ)</span>. <p dir="rtl">
<small>(הערה:<N>*35 וכן כתבו גדולי דורנו בקול קורא שיצא בט' תמוז תשנ"ה, וז"ל: וצריך להקפיד לסיים קריאת שמע לכל הפחות חמש דקות קודם סוף הזמן, כדי שלא להכנס לספיקא דאוריתא. ויש איסור להמתין עד הרגעים האחרונים.  א.י.ל שטינמן, מיכל יהודה ליפקוביץ, חיים קנייבסקי  יעש"ק לסדר הן עם כלביא יקום [נדפס בקונטרס חיים וחסד].)</small><p dir="rtl">
<big><b>כו.</b></big> עוֹד עִנְיָן עָלָיו הָיָה רַבֵּנוּ <span class="booklinks" onclick="sendBookLink(this)" onmouseover="setBookLinkTitle(this)">(מָרָן הָרַב שַׁךְ זצוק"ל)</span> מַקְפִּיד, הִנּוֹ זְמַן קְרִיאַת שְׁמַע, כַּאֲשֶׁר הוּא הֶחְמִיר וְסָבַר כִּי זְמַן הַמִּצְוָה עַל פִּי הַ'מָגֵן אַבְרָהָם' מֻקְדָּם מֵהַזְּמַן הַמְקֻבָּל, וְזֹאת כְּמִנְהַג הַסְּפָרַדִּים. לְפִיכָךְ הָיָה הוּא קוֹרֵא קְרִיאַת שְׁמַע בְּהַשְׁכָּמָה בְּבֵיתוֹ וּלְאַחַר מִכֵּן קוֹרֵא אוֹתָהּ שׁוּב בַּצִּבּוּר עִם בִּרְכוֹתֶיהָ, כְּמוֹ שֶׁהוּא לְפִי הַסּוֹבְרִים כִּי אֵין צֹרֶךְ בְּהַתְנָאָה מְיֻחֶדֶת לְשֵׁם כָּךְ.<p dir="rtl">
בְּהִזְדַּמְּנוּת אָמַר רַבֵּנוּ לְתַלְמִידָיו אֶת הַדְּבָרִים הַבָּאִים בְּעִנְיָן זֶה: "יֵשׁ בַּחוּרִים הַלּוֹמְדִים הֵיטֵב וְאַף יִרְאָתָם קוֹדֶמֶת לְחָכְמָתָם, יַבִּיטוּ בַּשָּׁעוֹן לִרְאוֹת אִם כְּבָר עָבְרוּ שֵׁשׁ שָׁעוֹת מֵאָז אָכְלוּ מְרַק עוֹף, כְּפִי שֶׁאָמְנָם צָרִיךְ לִנְהֹג, אוּלָם כִּמְעַט בְּכָל יוֹם עוֹבְרִים הֵם אֶת זְמַן קְרִיאַת שְׁמַע מִדְּאוֹרַיְתָא – שֶׁהִיא מִצְוַת עֲשֵׂה כַּאֲכִילַת מַצָּה וְכִתְקִיעַת שׁוֹפָר!!<p dir="rtl">
וְהִנֵּה, אִם יִשְׁאָלוּם: 'הֲיוֹדְעִים אַתֶּם עַל מִצְוַת קְרִיאַת שְׁמַע?' בְּוַדַּאי יָשִׁיבוּ בְּחִיּוּב. וְאִם נוֹסִיף וְנִשְׁאַל: 'הַאִם יָדוּעַ לָכֶם מַהוּ זְמַנָּהּ?' שׁוּב נְקַבֵּל תְּשׁוּבָה חִיּוּבִית, וְכַמּוּבָן זוֹ תִּהְיֶה הַתְּשׁוּבָה גַּם אִם נִשְׁאַל אֶת אוֹתָם בַּחוּרִים הַאִם נִרְאֶה לָהֶם כִּי מֻטֶּלֶת עַל כָּל אֶחָד הַחוֹבָה לְקַיֵּם אֶת הַמִּצְוָה בִּזְמַנָּהּ וּכְהִלְכָתָהּ.. וּבְכֵן, מַה יַּעֲנוּ הֵם עַל הַשְּׁאֵלָה: כֵּיצַד יִתָּכֵן שֶׁכִּמְעַט בְּכָל יוֹם הֵם מְבַטְּלִים וּמַפְסִידִים אֶת הַמִּצְוָה הַנִּכְבָּדָה שֶׁל קְרִיאַת שְׁמַע?<p dir="rtl">
זְכוּרַנִי – הִמְשִׁיךְ רַבֵּנוּ – כִּי מִיָּמַי לֹא עָבַרְתִּי זְמַן קְרִיאַת שְׁמַע, כַּאֲשֶׁר אֲנִי מִתְכַּוֵּן לִזְמַן קְרִיאַת שְׁמַע עַל פִּי הַמָּגֵן אַבְרָהָם.. פַּעַם, בְּיַלְדוּתִי, כַּאֲשֶׁר הָיִיתִי בֶּן תֵּשַׁע שָׁנִים – אִחַרְתִּי לָקוּם, וּבֵינְתַיִם עָבַר זְמַן הַמִּצְוָה.. בְּאוֹתוֹ הַיּוֹם בָּכִיתִי בְּכִי רַב, וְלֹא יָכֹלְתִּי לְהֵרָגַע בְּדִיּוּק כְּמוֹ אֶחָד שֶׁנִּרְדָּם לִפְנֵי 'לֵיל הַסֵּדֶר' וְהִתְעוֹרֵר לְמָחֳרָת כַּאֲשֶׁר הוּא מְגַלֶּה שֶׁהִפְסִיד אֶת מִצְווֹת לֵיל הַחַג.. וְהָאֱמֶת הִיא – סִיֵּם רַבֵּנוּ – כִּי הֵם הֵם הַדְּבָרִים.. שֶׁהֲרֵי זוֹ מִצְוָה וְזוֹ מִצְוָה, וּמַאי שְׁנָא? לְהֵפֶךְ! קְרִיאַת שְׁמַע קוֹדֶמֶת שֶׁהֲרֵי תְּדִירָה הִיא!".. (ע"כ מֵהַסֵּפֶר אָרְחוֹת הַבַּיִת, תְּפִלָּה עמ' שפט).<p dir="rtl">
<big><b>כז.</b></big> הַגָּאוֹן הָרַב שְׁלֹמֹה זַלְמָן אוֹיֶערְבָּךְ זצ"ל הָיָה מַקְפִּיד עַל זְמַן קְרִיאַת שְׁמַע לְדַעַת הַמָּגֵן אַבְרָהָם, וְכֵן הָיָה מַזְהִיר עַל כָּךְ לַאֲחֵרִים. וּמַרְגְּלָא בְּפוּמֵיהּ, אִלּוּ הָיוּ מַצִּיעִים לְאָדָם אֶתְרוֹג פָּסוּל לְדַעַת הַמָּגֵן אַבְרָהָם, בְּוַדַּאי לֹא הָיָה קוֹנֶה אוֹתוֹ, וְלָמָּה לֹא יָחוּשׁ לְדַעַת הַמָּגֵן אַבְרָהָם בִּקְרִיאַת שְׁמַע שֶׁהִיא מִצְוַת עֲשֵׂה דְּאוֹרַיְתָא <span class="booklinks" onclick="sendBookLink(this)" onmouseover="setBookLinkTitle(this)">(הֲלִיכוֹת שְׁלֹמֹה תְּפִלָּה פ"ז הֶעָרָה 43)</span>.<p dir="rtl">
<big><b>כח.</b></big> רַבּוֹתֵינוּ אָמְרוּ בְּמַסֶּכֶת בְּרָכוֹת <span class="booklinks" onclick="sendBookLink(this)" onmouseover="setBookLinkTitle(this)">(יד ע"ב)</span> כָּל הַקּוֹרֵא שְׁמַע בְּדִקְדּוּקֶיהָ מְצַנְּנִין לוֹ גֵּיהִנּוֹם. וְהַדָּבָר מֻפְלָא, מִמַּה נַּפְשָׁךְ אִם הוּא רָאוּי לְגֵיהִנּוֹם, כֵּיצַד קְרִיאַת שְׁמַע יְצַנֵּן, וְאִם אֵינוֹ רָאוּי, מַה מָּקוֹם לְגֵיהִנּוֹם בִּכְלָל. וּמַה הַלָּשׁוֹן אוֹמֵר מְצַנְּנִין. וּמַה הָעִנְיָן מִכָּל מָקוֹם, עַיֵּן בַּמִּשְׁנָה בְּרוּרָה מַה שֶּׁבֵּאֵר עַל זֶה.<p dir="rtl">
אָמְנָם מַה שֶּׁנִרְאֶה לְהַרְחִיב אֶת הַדָּבָר, וְהוּא, כִּי יָדוּעַ שֶׁבְּמִצְוַת קְרִיאַת שְׁמַע הָאָדָם מְקַבֵּל עָלָיו עֹל מַלְכוּת שָׁמַיִם שְׁלֵמָה. כְּלוֹמַר בְּשָׁעָה שֶׁקּוֹרֵא קְרִיאַת שְׁמַע הוּא צָרִיךְ לָדַעַת כִּי מְקַבֵּל עָלָיו בֶּאֱמֶת אֶת אֱלָקוּתוֹ יִתְבָּרַךְ. וּבְכֵן נִתְבּוֹנֵן, אִם אָדָם מַאֲמִין בֶּאֱמוּנָה שְׁלֵמָה שֶׁהוּא מְקַבֵּל עָלָיו עֹל מַלְכוּת שָׁמַיִם, הֲיִתָּכֵן כִּי יַעֲשֶׂה עֲבֵרָה, וַהֲלֹא בְּקַבָּלָה זוֹ הוּא מְקַבֵּל עָלָיו כָּל תַּרְיַ"ג מִצְווֹת, וּמְקַבֵּל וּמַאֲמִין שֶׁד' מַשְׁגִּיחַ עָלָיו, וּמְצַוֵּהוּ, וְרוֹאֶה כָּל מַעֲשָׂיו. כֵּיצַד יִתָּכֵן שֶׁיַּעֲשֶׂה אֵיזוֹ עֲבֵרָה שֶׁהִיא. וּבְכֵן אִם אָנוּ רוֹאִים שֶׁאֶחָד קָרָא קְרִיאַת שְׁמַע כְּפִי שֶׁהַהֲלָכָה מְחַיֶּבֶת, וּבְכָל זֹאת עָשָׂה אֵיזוֹ עֲבֵרָה, אֲזַי נֹאמַר: מִמַּה נַּפְשָׁךְ, אוֹ שֶׁקָּרָא קְרִיאַת שְׁמַע בְּלִי כַּוָּנָה וּבְלִי הִתְבּוֹנְנוּת וְלֹא הֵבִין מֶה עָשָׂה, וְאֶת הָעֲבֵרָה עָשָׂה בְּכַוָּנָה. אוֹ שֶׁאֶת הַקְּרִיאַת שְׁמַע קָרָא בְּכַוָּנָה, אֶלָּא שֶׁאֶת הָעֲבֵרָה עָשָׂה שֶׁלֹּא בְּכַוָּנָה וּבְהֶסַּח הַדַּעַת. מִי מוֹכִיחַ. לָכֵן אִם קָרָא קְרִיאַת שְׁמַע בְּדִקְדּוּקֶיהָ, זֶה מַרְאֶה שֶׁאֶת הַקְּרִיאַת שְׁמַע קָרָא בְּכַוָּנָה וְאֶת הָעֲבֵרָה עָשָׂה שֶׁלֹּא בְּכַוָּנָה, בְּהֶסַּח הַדַּעַת. לָכֵן אַף שֶׁמֻּכְרָח לְהִכָּנֵס בְּגֵיהִנּוֹם בִּכְדֵי לְתַקֵּן אֶת הָעֲבֵרָה, כִּי בְּלִי תִּקּוּנָהּ לֹא יוּכַל לְהִכָּנֵס לִמְחִיצָתוֹ בְּגַן עֵדֶן, כִּי הוּא מֻכְרָח לְהִזְדַּקֵק וּלְהִכָּבֵס מֵעֲוֹנוֹ, מ"מ מִּכֵּיוָן שֶׁעָשָׂה אֶת הָעֲבֵרָה בְּלִי כַּוָּנָה וּבְהֶסַּח הַדַּעַת, לָכֵן מִכָּל מָקוֹם מְצַנְּנִין לוֹ גֵּיהִנּוֹם, בְּאֹפֶן שֶׁיִתְכַּבֵּס בְּמַיִם פּוֹשְׁרִין, שֶׁלֹּא יְצַעֲרוּ אוֹתוֹ. אֲבָל אִם קָרָא קְרִיאַת שְׁמַע שֶׁלֹּא בְּכַוָּנָה, אָז בֶּטַח אֶת הָעֲבֵרָה עָשָׂה בְּכַוָּנָה, לָכֵן צָרִיךְ לוֹ זִקּוּק גָּדוֹל, בְּמַיִם רוֹתְחִים.<p dir="rtl">
וּבְכֵן, אַשְׁרֵי הַקּוֹרֵא קְרִיאַת שְׁמַע בְּדִקְדּוּקֶיהָ כַּהֲלָכָה, שֶׁאָז מֻבְטָח לוֹ שֶׁלֹּא יִכָּשֵׁל בַּעֲבֵרָה, וְאִם יִכָּשֵׁל זֶה יִהְיֶה שֶׁלֹּא בְּכַוָּנָה, וּבְכֵן יִנָּצֵל מִגֵּיהִנּוֹם רוֹתֵחַ.<p dir="rtl">
וְדִקְדּוּק קְרִיאַת שְׁמַע, זֶה כּוֹלֵל כָּל הַהֲלָכוֹת כְּפִי מַה שֶּׁכָּתוּב בַּשֻּׁלְחָן עָרוּךְ סי' סא, וְזֶה לְשׁוֹנוֹ: יִקְרָא קְרִיאַת שְׁמַע בְּכַוָּנָה בְּאֵימָה וּבְיִרְאָה בִּרְתֵת וּבְזִיעַ.<p dir="rtl">
וְדִקְדּוּק קְרִיאַת שְׁמַע כּוֹלֵל גַּם דִּקְדּוּק בַּזְּמַנִּים.<p dir="rtl">
אָמְנָם יֵשׁ כַּמָּה דֵּעוֹת עַל זְמַנֵּי קְרִיאַת שְׁמַע, אֲבָל הַמְדַּקְדֵּק עוֹשֶׂה אַלִּבָּא דְּכוּלֵּי עַלְמָא, כִּי הַכֹּל מוֹדִים שֶׁכָּל כַּמָּה שֶׁמַּקְדִּים עָדִיף טְפֵי (הַגָּאוֹן הָרַב יְהוּדָה צַדְקָה זצ"ל, מִתּוֹךְ הַסְכָּמָה שֶׁנָּתַן לַסֵּפֶר "קְרִיאַת שְׁמַע בִּזְמַנָּהּ").<p dir="rtl">
<big><b>כט.</b></big> הֶרְאָנִי מו"ר אָבִי שְׁלִיטָ"א חִדּוּשׁ גָּדוֹל אֲשֶׁר כָּל רוֹאֵהוּ יֶחֱרַד. וְהוּא מִדִּבְרֵי מהר"ח וִיטַאל, וְזֶה לְשׁוֹנוֹ: הִנֵּה לִפְעָמִים אָדָם מְבַטֵּל אֶחָד מִד' מִצְווֹת: תְּפִלָּה, צִיצִית, תְּפִלִּין, קְרִיאַת שְׁמַע, בְּשׁוֹגֵג אוֹ אֲפִלּוּ בְּמֵזִיד, וְאַרְבַּעְתָּן הֵם מִצְווֹת עֲשֵׂה מֵהַתּוֹרָה. וְכַאֲשֶׁר הָאָדָם אֵיזֶה פַּעַם מִתְבַּטֵּל מִלְּהִתְפַּלֵּל, בִּטֵּל מִצְוַת עֲשֵׂה שֶׁנֶּאֱמַר וַעֲבַדְתֶּם אֶת ד' אֱלֹקֵיכֶם זוֹ תְּפִלָּה, וְהָעוֹבֵר עַל מִצְוָה זוֹ פּוֹגֵם בְּה' אַחֲרוֹנָה שֶׁל הֲוָיָ"ה. וְהַמְבַטֵּל מִצְוַת צִיצִית, פּוֹגֵם בָּאוֹת ו' שֶׁל הֲוָיָ"ה. וְהַמְבַטֵּל מִצְוַת תְּפִלִּין פּוֹגֵם בְּה' רִאשׁוֹנָה שֶׁל הֲוָיָ"ה. וְהַמְבַטֵּל קְרִיאַת שְׁמַע פּוֹגֵם בְּאוֹת י' שֶׁל הֲוָיָ"ה. הֲרֵי אַרְבַּעְתָּן כְּסִדְרָן מִלְּמַטָּה לְמַעְלָה  <span class="booklinks" onclick="sendBookLink(this)" onmouseover="setBookLinkTitle(this)">(שַׁעַר הַכַּוָּנוֹת סוֹד הַצִּיצִית דְּרוּש ז)</span>.<p dir="rtl">
ומ"ש הֲרֵי אַרְבַּעְתָּן כְּסִדְרָן מִלְּמַטָּה לְמַעְלָה, נִרְאֶה שֶׁכַּוָּנָתוֹ לְפִי סֵדֶר חֲשִׁיבוּתָן, מֵהַפָּחוֹת חָשׁוּב לַיּוֹתֵר חָשׁוּב, וְנִמְצָא שֶׁהַפְּגָם הַיּוֹתֵר גָּדוֹל הוּא עַל יְדֵי בִּטּוּל קְרִיאַת שְׁמַע, שֶׁבִּכְלָל זֶה מִי שֶׁקֹּרְאָהּ אַחַר זְמַנָּהּ, הֲלֹא חִיל וּרְעָדָה יֹאחַז כָּל בַּר דַּעַת מִגֹּדֶל הַפְּגָם שֶׁעַל יְדֵי בִּטּוּל קְרִיאַת שְׁמַע. וּבְזֶה נָבִין הַהִשְׁתַּדְּלוּת הַגְּדוֹלָה שֶׁל הַיֵּצֶר הָרַע לְהַכְשִׁילֵנוּ וּלְנַצְּחֵנוּ בְּעִנְיָן זֶה, וְכַמָּה עָלֵינוּ לְהִתְחַזֵּק וְלַעֲמֹד כְּנֶגְדּוֹ שֶׁלֹּא יַעֲלֶה הַדָּבָר בְּיָדוֹ חַס וְשָׁלוֹם.<p dir="rtl">
<big><b>ל.</b></big>  וּוַדַּאי שֶׁגַּם הַקּוֹרֵא קְרִיאַת שְׁמַע בִּזְמַנָּהּ בְּלֹא הַבְּרָכוֹת גַּם כֵּן לֹא קִיֵּם הַמִּצְוָה כָּרָאוּי, וְלָכֵן חַיָּב כָּל אָדָם לְהִזְדָּרֵז וּלְקֹרְאָהּ בִּזְמַנָּהּ עִם בִּרְכוֹתֶיהָ, וּכְפִי שֶׁמְּבֹאָר הֵיטֵב בַּדְּבָרִים הַבָּאִים:<p dir="rtl">
יְדוּעִים דִּבְרֵי הַפּוֹסְקִים שֶׁלְּכַתְּחִלָּה יֵשׁ לִקְרֹא קְרִיאַת שְׁמַע בִּזְמַנָּהּ עִם בִּרְכוֹתֶיהָ, וְרַק בְּדִיעֲבַד וּבְאַקְרַאי, שֶׁחוֹשֵׁשׁ שֶׁיַּפְסִיד זְמַן קְרִיאַת שְׁמַע, יִקְרָאֶנָּהּ קֹדֶם הַתְּפִלָּה. וְיֵשׁ הָרוֹצִים לְחַפּוֹת עַל עַצְמָם (בִּקְבִיעוּת) וְנוֹהֲגִים לִקְרֹא קְרִיאַת שְׁמַע קֹדֶם הַתְּפִלָּה כְּדֵי שֶׁלֹּא יַעֲבֹר זְמַנָּהּ. וְכָל זֶה טָעוּת גְּדוֹלָה, כִּי קְרִיאַת שְׁמַע נִתְקְנָה עִם בִּרְכוֹתֶיהָ, וְכָל הַתַּקָּנָה בְּזֶה שֶׁיִּהְיוּ בְּיַחַד עִם הַקְּרִיאַת שְׁמַע. אֶלָּא שֶׁאִם פַּעַם בְּחֹדֶשׁ קָרָה לְאָדָם שֶׁאִחֵר, סוֹלְחִים לוֹ מִן הַשָּׁמַיִם. אֲבָל אִם בְּכָל יוֹם נוֹהֵג כָּךְ, בְּוַדַּאי שֶׁיֵּשׁ עָלָיו קְפֵידָא. לְמַה הַדָּבָר דּוֹמֶה? לְאָדָם שֶׁבָּא לְבֵיתוֹ רָעֵב וְרוֹצֶה לֶאֱכֹל, וְהָאֹכֶל עֲדַיִן לֹא מוּכָן, וְאוֹמְרִים לוֹ שֶׁיֹּאכַל עַתָּה אֶת הַלֶּחֶם לְבַדּוֹ וְאַחַר כָּךְ אֶת הַתַּבְשִׁיל. אִם זֶה נַעֲשָׂה פַּעַם בְּמִקְרֶה, אָז אֵינוֹ מַקְפִּיד, אֲבָל אִם בְּכָל יוֹם עוֹשִׂים לוֹ כָּךְ, בְּוַדַּאי שֶׁיַּקְפִּיד. וְהַנִּמְשָׁל מוּבָן (הַגָּאוֹן ר' יְהוּדָא צַדְקָה זצ"ל בְּסִפְרוֹ קוֹל יְהוּדָה, שַׁעַר הָאַגָּדָה פָּרָשַׁת בָּלָק עמ' רכב-רכג).<p dir="rtl">
אָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(שַׁבָּת י.)</span> הַשּׁוֹהֶה מִלֶּאֱכֹל עַד לְאַחַר שָׁעָה שִׁשִּׁית, אֲכִילָתוֹ כְּזוֹרֵק מַיִם לַחֵמֶת, ע"כ לְשׁוֹנָם. כְּלוֹמַר כְּמוֹ הַזּוֹרֵק אֶבֶן לְחֵמֶת שֶׁיֵּשׁ בּוֹ מַיִם, הָאֶבֶן מַגְבִּיהָה הַמַּיִם וְעוֹלִים לְמַעְלָה וְהַחֵמֶת מִתְמַלֵּאת, אֲבָל לֹא מִתְמַלֵּאת מַיִם, כִּי הָאֶבֶן מַגְבִּיהָתָם, כֵּן הָאוֹכֵל לְאַחַר שָׁעָה שִׁשִּׁית, הָרְעָבוֹן עוֹבֵר, אֲבָל הַגּוּף אֵינוֹ נִזּוֹן מֵאֲכִילָה זוֹ. וְכֵן הַדָּבָר בְּרוּחָנִיּוּת, כְּגוֹן בִּקְרִיאַת שְׁמַע. אֲפִלּוּ הַקּוֹרֵא קְרִיאַת שְׁמַע בִּזְמַנָּהּ, אֲבָל אֵינוֹ קוֹרֵא אוֹתָהּ כְּסֵדֶר שֶׁתִּקְּנוּ חֲזַ"ל, עִם הַבְּרָכוֹת שֶׁלְּפָנֶיהָ וְשֶׁלְּאַחֲרֶיהָ, אַף שֶׁיָּצָא יְדֵי חוֹבַת מִצְוַת קְרִיאַת שְׁמַע וְהִשְׂבִּיעַ נַפְשׁוֹ שֶׁלֹּא תִּרְעַב, אֲבָל בְּרִיאוּת הַנֶּפֶשׁ לֹא תִּצְמַח מִקְּרִיאַת שְׁמַע כָּזוֹ (הַגְּרָ"א לוּפְּיָאן זצ"ל מֵהַסֵּפֶר לֵב אֵלִיָּהוּ ח"א עמ' רצב).<p dir="rtl">
תְּפִלָּה בְּשָׁעָה מְאֻחֶרֶת <span class="booklinks" onclick="sendBookLink(this)" onmouseover="setBookLinkTitle(this)">(לְאַחַר סוֹף זְמַן תְּפִלָּה)</span><p dir="rtl">
<big><b>לא.</b></big> בַּשֻּׁלְחָן עָרוּךְ רֵישׁ הִלְכוֹת תְּפִלָּה נִפְסָק: זְמַן תְּפִלַּת הַשַּׁחַר מִצְוָתָהּ שֶׁיַּתְחִיל עִם הָנֵץ הַחַמָּה, כְּדִכְתִיב 'יִירָאוּךָ עִם שָׁמֶשׁ' וְכוּ'. וְנִמְשָׁךְ זְמַנָּהּ עַד סוֹף אַרְבַּע שָׁעוֹת שֶׁהוּא שְׁלִישׁ הַיּוֹם. וְכָתַב הַמִּשְׁנָה בְּרוּרָה <span class="booklinks" onclick="sendBookLink(this)" onmouseover="setBookLinkTitle(this)">(בס"ק ו)</span> שֶׁאִם לֹא הִתְפַּלֵּל בְּמֵזִיד עַד סוֹף אַרְבַּע שָׁעוֹת, טוֹב שֶׁיִּתְפַּלֵּל אָז בְּתוֹרַת נְדָבָה, כִּי יֵשׁ פּוֹסְקִים שֶׁסּוֹבְרִים דִּבְהֵזִיד עַד אַרְבַּע שָׁעוֹת שׁוּב לֹא מָצֵי לְהִתְפַּלֵּל כְּלָל, עַל כֵּן יִתְפַּלֵּל וְיַתְנֶה שֶׁאִם מִצַּד הַדִּין הוּא פָּטוּר הוּא בְּתוֹרַת נְדָבָה.<p dir="rtl">
וְכָתוּב בְּסֵפֶר נֶפֶשׁ הַחַיִּים, שֶׁמִּי שֶׁאֵינוֹ מַקְפִּיד עַל זְמַן הַתְּפִלָּה הֲרֵי זֶה דּוֹמֶה כְּמִי שֶׁאוֹכֵל מַצָּה בְּרֹאשׁ הַשָּׁנָה, וְתוֹקֵעַ בְּשׁוֹפָר בְּחַג הַפֶּסַח, הָעוֹלֶה עַל הַדַּעַת שֶׁזֶּה יֵחָשֵׁב מִצְוָה?! הוּא הַדִּין לִקְרִיאַת שְׁמַע וְהוּא הַדִּין לִתְפִלָּה, אַחֲרֵי שֶׁעוֹבֵר הַזְּמַן סוֹגְרִים אֶת הַשְּׁעָרִים מִלְּמַעְלָה וְאֵין הַתְּפִלָּה מִתְקַבֶּלֶת לְרָצוֹן <span class="booklinks" onclick="sendBookLink(this)" onmouseover="setBookLinkTitle(this)">(שִׂיחַ תְּפִלָּה)</span>.<p dir="rtl">
עִנְיְנֵי תְּפִלָּה קְבוּעִים עַל הַזְּמַנִּים עֶרֶב וּבֹקֶר וְצָהֳרַיִם. וְכֵן כָּל הַבְּרָכוֹת כֻּלָּם.. וְהִנֵּה הַזְּמַן הוּא בָּא מֵהֶקֵּפֵי הַגַּלְגַּלִּים וְתַהֲלוּכוֹת הַשָּׁמַיִם.. וְעוֹסְקִים בְּחַיֵּי שָׁעָה – שֶׁהַתְּפִלָּה הִיא חַיּוּתָהּ שֶׁל הַשָּׁעָה וְהַזְּמַן. וּלְמַעְלָה מִן הַזְּמַן אֵין מָקוֹם לִתְפִלָּה <span class="booklinks" onclick="sendBookLink(this)" onmouseover="setBookLinkTitle(this)">(מֶשֶׁךְ חָכְמָה בְּרֵאשִׁית ג, ו)</span>.<p dir="rtl">
<big><b>לב.</b></big> וְעוֹד מָצָאנוּ בְּעִנְיָן זֶה: וּמַה שֶּׁאָמַרְתָּ שֶׁמְּאַחֲרִים זְמַן הַתְּפִלָּה, כְּבָר הִתְנֵיתִי עִמְּךָ שֶׁלֹּא לַהֲשִׁיבֵנִי מִמִּנְהָגֵי פְּרָטֵי אֲנָשִׁים שֶׁאֵינָם שָׁוִים בַּכֹּל, כִּי הָרֹאשׁ לְכָל הַצַּדִּיקִים הוּא רַבִּי יִשְׂרָאֵל בַּעַל שֵׁם טוֹב זי"ע [-זְכוּתוֹ יָגֵן עָלֵינוּ], הָיָה מִתְפַּלֵּל קֹדֶם [עִם] הָנֵץ הַחַמָּה, וְכֵן תַּלְמִידוֹ אַחֲרָיו הַמַּגִּיד מו"ה דֹּב בֶּער מִמֶּעזְרִיטְשׁ זי"ע, בְּרֹב הַפְּעָמִים, וְעַל כָּל פָּנִים כְּשֶׁהָיָה אָנוּס מֵחֲמַת חֹלִי גָּדוֹל, אַף עַל פִּי כֵן לֹא הָיָה מְאַחֵר הַזְּמַן תְּפִלָּה שֶׁל צִבּוּר.<p dir="rtl">
גַּם הַצַּדִּיקִים שֶׁבִּזְמַנֵּנוּ, הָרֹב מֵהֶם רָאִיתִי שֶׁאֵינָם מְאַחֲרִים זְמַן הַתְּפִלָּה, רַק צַדִּיקִים פְּרָטִיִּים כְּמוֹ הָרַב הַצַּדִּיק הַמְפֻרְסָם ר' מִיכְל זְלָאטְשׁוֹבֶער זי"ע, וְהָרַב הַגָּאוֹן אַדְמוֹ"ר הַצַּדִּיק מו"ה לֵוִי יִצְחָק נ"י, הֵם מְאַחֲרִים זְמַן הַתְּפִלָּה, וְסוֹמְכִין עַל קְרִיאַת שְׁמַע קְטַנָּה שֶׁבַּקָּרְבָּנוֹת שֶׁקּוֹרִין בַּהַשְׁכָּמָה.<p dir="rtl">
וּבְוַדַּאי יֵשׁ לָהֶם טַעַם נִסְתָּר עַל זֶה, וְדֶרֶךְ פְּרָטִי לָהֶם, וְאֵין אָנוּ רַשָּׁאִים לְהַרְהֵר אַחֲרֵיהֶם, כִּי מִי יָבוֹא אַחֲרֵיהֶם אַחַר שֶׁאָנוּ רוֹאִים שֶׁהֵם צַדִּיקִים גְּדוֹלִים בְּכָל מַעֲשֵׂיהֶם וּמְקַיְּמֵי כָּל אוֹרַיְתָא, אֲפִלּוּ מִצְוָה דְּרַבָּנָן, הַכֹּל בְּאַהֲבָה וְיִרְאָה פְּנִימִית. רַק לֹא בִּפְרָט זֶה שֶׁהוּא זְמַן תְּפִלָּה שֶׁהוּא מִדְּרַבָּנָן, וְעַל פִּי הַדִּין יֵשׁ כַּמָּה דְּבָרִים שֶׁמֻּתָּר לְאַחֵר זְמַן הַתְּפִלָּה, כְּמוֹ לְהִתְפַּלֵּל בְּגוּף נָקִי, וּצְרִיכִים אָנוּ לָדוּן אוֹתָם שֶׁיֵּשׁ לָהֶם טַעַם כָּמוּס שֶׁסּוֹמְכִין עַל  קְרִיאַת שְׁמַע  שֶׁבַּקָּרְבָּנוֹת. (וִכּוּחָא רַבָּה – מֵהָרַב הַקָּדוֹשׁ רַבִּי יוֹסֵף מנעמירוב – עַמּוּד כ', מוּבָא בְּחִדּוּשֵׁי קְדֻשַּׁת לֵוִי [עִנְיָנִים שׁוֹנִים]).<p dir="rtl">
<big><b>לג.</b></big> סִפֵּר הַגָּאוֹן הַצַּדִּיק  הַמְפֻרְסָם ר' נַחְמָן כַּהֲנָא מִסְּפִינְקָא ב"ב זצ"ל שֶׁשָּׁמַע מֵהָרַב הַקָּדוֹשׁ משינאווא זצ"ל שֶׁאָמַר:<p dir="rtl">
א) הַתְּפִלָּה הֲכִי פְּשׁוּטָה שֶׁמִּתְפַּלֵּל בְּצִבּוּר, יָפָה יוֹתֵר מֵהַתְּפִלָּה הֲכִי יָפָה שֶׁמִּתְפַּלֵּל בִּיחִידוּת.<p dir="rtl">
ב) הַתְּפִלָּה הֲכִי פְּשׁוּטָה בִּזְמַנָּהּ יָפָה יוֹתֵר מֵהַתְּפִלָּה הֲכִי יָפָה שֶׁלֹּא בִּזְמַנָּהּ. (הַגָּאוֹן הַצַּדִּיק י' שָׁלוֹם גֵּרְשׁוֹן אוּנְגֶער שְׁלִיטָ"א, מַאֲמַר יְחֶזְקֵאל, בְּרוּקְלִין תשס"ג ע' ל"ג).<p dir="rtl">
<big><b>לד.</b></big> בַּשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(סִימָן קח סְעִיף ח)</span> נִפְסָק: מִי שֶׁלֹּא הִתְפַּלֵּל בְּעוֹד שֶׁיֵּשׁ לוֹ זְמַן לְהִתְפַּלֵּל מִפְּנֵי שֶׁסָּבוּר שֶׁעֲדַיִן יִשָּׁאֵר לוֹ זְמַן אַחַר שֶׁיִּגְמֹר אוֹתוֹ הָעֵסֶק שֶׁהוּא מִתְעַסֵּק בּוֹ, וּבֵין כָּךְ וּבֵין כָּךְ עָבְרָה הַשָּׁעָה, וְכֵן מִי שֶׁהָיָה טָרוּד בְּצֹרֶךְ מָמוֹנוֹ, וְכֵן מִי שֶׁהוּא שִׁכּוֹר, וְהִפְסִידוּ תְּפִלָּתָם, כֻּלָּם חֲשׁוּבִים אֲנוּסִים וְיֵשׁ לָהֶם תַּשְׁלוּמִין. עכ"ל. וְכָתַב הַחַוּוֹת יָאִיר בְּסִפְרוֹ מְקוֹר חַיִּים <span class="booklinks" onclick="sendBookLink(this)" onmouseover="setBookLinkTitle(this)">(סְעִיף זה)</span> שֶׁכָּל זֶה רַק בְּפַעַם רִאשׁוֹנָה, אֲבָל מִכָּאן וְאֵילָךְ אֵינוֹ נֶחְשָׁב כְּאָנוּס אֶלָּא כְּפוֹשֵׁעַ, כְּמוֹ שֶׁכָּתוּב  בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(נָזִיר כג.)</span> "וּפוֹשְׁעִים יִכָּשְׁלוּ בָּם" זֶה לוֹט שֶׁלֹּא יָדַע בְּשִׁכְבָה, אֲבָל בְּקוּמָה יָדַע וְהָיָה צָרִיךְ לִיזָּהֵר שֶׁלֹּא לְהִשְׁתַּכֵּר שׁוּב פַּעַם, וְכֵיוָן שֶׁלֹּא נִזְהַר נִקְרָא פּוֹשֵׁעַ. וְכַיּוֹצֵא בְּזֶה  אִיתָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(בֵּיצָה טז:)</span>, עכ"ל.<p dir="rtl">
וְכֵן אָמַר הַמַּשְׁגִּיחַ ר' יְרוּחָם מִמִּיר זַצַ"ל שֶׁמִּי שֶׁשָּׁקַע בְּשֵׁנָה וְלֹא נִתְעוֹרֵר לְאָנְסוֹ, אַף שֶׁבְּפַעַם רִאשׁוֹנָה נֶחְשָׁב אֹנֶס, מִכָּל מָקוֹם מֵהַפַּעַם הַשְּׁנִיָּה וְאֵילָךְ נֶחְשָׁב פּוֹשֵׁעַ, שֶׁכֵּיוָן שֶׁנּוֹכַח לָדַעַת שֶׁהַשֵּׁנָה מוֹשֶׁלֶת עָלָיו, הָיָה לוֹ לִמְצֹא תַּחְבּוּלוֹת שֶׁלֹּא יַחֲזֹר לְאִוַּלְתּוֹ, וְכֵיוָן שֶׁלֹּא נִזְהַר הֲרֵי הוּא פּוֹשֵׁעַ. <span class="booklinks" onclick="sendBookLink(this)" onmouseover="setBookLinkTitle(this)">(לִשְׁכֵנוֹ תִּדְרְשׁוּ ח"א, הוֹסָפוֹת עמ' י)</span>.<p dir="rtl">
וְכָתַב הגר"מ שְׁטֶרֶנְבּוּךְ בְּשׁוּ"ת תְּשׁוּבוֹת וְהַנְהָגוֹת <span class="booklinks" onclick="sendBookLink(this)" onmouseover="setBookLinkTitle(this)">(ח"ב סִימָן נ)</span> שֶׁאִם הָלַךְ לִישֹׁן בְּאֹפֶן שֶׁהָיָה יָכוֹל לָקוּם, וְנֶאֱנַס וְלֹא קָם, דִּינוֹ כְּאָנוּס, מַה שֶּׁאֵין כֵּן  אִם פָּשַׁע וְהָלַךְ לִישֹׁן מְאֻחָר, וְלֹא הֶעֱמִיד שׁוֹמֵר אוֹ שָׁעוֹן שֶׁיְּעוֹרְרוֹ, אֵינוֹ נֶחְשָׁב אָנוּס. עכ"ל.  [פִּסְקֵי תְּשׁוּבוֹת <span class="booklinks" onclick="sendBookLink(this)" onmouseover="setBookLinkTitle(this)">(סִימָן פט סְעִיף ז)</span>].<p dir="rtl">
<big><b>לה.</b></big> כָּתַב הַגָּאוֹן הָרַב שְׁלֹמֹה זַלְמָן אוֹיֶערְבָּךְ זַצַ"ל דְּאַף שֶׁכְּשֶׁהָאָדָם יָשֵׁן דִּינוֹ כְּשׁוֹטֶה וְלֹא יֵעָנֵשׁ עַל זֶה  כֵּיוָן שֶׁהוּא אָנוּס, מִכָּל מָקוֹם וַדַּאי שֶׁרָאוּי לְהַקִּיצוֹ כְּדֵי שֶׁיִּקְרָא קְרִיאַת שְׁמַע וְיִתְפַּלֵּל בַּזְּמַן, שֶׁיֵּשׁ לְזַכּוֹתוֹ שֶׁלֹּא יַפְסִיד מִצְוַת קְרִיאַת שְׁמַע וּתְפִלָּה. וְשׁוֹנֶה דִּין קְרִיאַת שְׁמַע מִסֻּכָּה, שֶׁבְּסֻכָּה אֵין מֻטֶּלֶת עָלָיו מִצְוָה לִישֹׁן בַּסֻּכָּה אֶלָּא שֶׁאָסוּר לִישֹׁן חוּץ לַסֻּכָּה. וַהֲרֵי זֶה דּוֹמֶה לְיָשֵׁן בְּלֵיל יוֹם טוֹב  הָרִאשׁוֹן שֶׁל סֻכּוֹת אוֹ פֶּסַח, שֶׁוַּדַּאי מִצְוָה לְהָעִירוֹ כְּדֵי שֶׁיֹּאכַל כְּזַיִת וְלֹא יַפְסִיד הַמִּצְוָה <span class="booklinks" onclick="sendBookLink(this)" onmouseover="setBookLinkTitle(this)">(הֲלִיכוֹת שְׁלֹמֹה תְּפִלָּה עמ' קלה)</span>. וְכֵן פָּסַק הגר"מ שְׁטֶרֶנְבּוּךְ שְׁלִיטָ"א בְּשׁוּ"ת תְּשׁוּבוֹת וְהַנְהָגוֹת <span class="booklinks" onclick="sendBookLink(this)" onmouseover="setBookLinkTitle(this)">(ח"ב סִימָן נ)</span> שֶׁמִּי שֶׁיָּשֵׁן יֵשׁ לְעוֹרְרוֹ שֶׁלֹּא יַפְסִיד קְרִיאַת שְׁמַע וּתְפִלָּה בִּזְמַנָּהּ, אֶלָּא אִם כֵּן  יוֹדֵעַ שֶׁהַיָּשֵׁן סוֹמֵך עַל דַּעַת הַגְּרָ"א, אָז יְעוֹרְרוֹ בַּזְּמַן שֶׁרָגִיל לָקוּם, וְרַק אִם יוֹדֵעַ שֶׁלֹּא נוֹחַ לוֹ שֶׁיְּעוֹרְרוֹ כְּלָל, אַף שֶׁיַּפְסִיד זְמַן קְרִיאַת שְׁמַע  וּתְפִלָּה לְגַמְרֵי, לֹא יְעוֹרְרֵהוּ. עכ"ל.<p dir="rtl">
תְּפִלָּה בְּשָׁעָה מְאֻחֶרֶת <span class="booklinks" onclick="sendBookLink(this)" onmouseover="setBookLinkTitle(this)">(לִפְנֵי סוֹף זְמַן תְּפִלָּה)</span><p dir="rtl">
<big><b>לו.</b></big> מוּבָא לְעֵיל דְּמִצְוָתָהּ שֶׁל תְּפִלַּת הַשַּׁחַר שֶׁיַּתְחִיל עִם הָנֵץ הַחַמָּה, כְּדִכְתִיב יִירָאוּךָ עִם שָׁמֶשׁ. גַּם אִם עָבַר זְמַן זֶה צָרִיךְ לְהַקְדִּים אֶת הַתְּפִלָּה כְּכָל הַאֶפְשָׁר, כְּמוֹ שֶׁמִּתְבָּאֵר מֵהַדְּבָרִים הַבָּאִים:<p dir="rtl">
וְיִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ וְלֹא יְאַחֵר זְמַן הַתְּפִלָּה. וְלֹא יִתְעַדֵּן בְּשֵׁנָה שֶׁל שַׁחֲרִית, שֶׁהִיא מִדָּה גְּרוּעָה עַד מְאֹד. וְיִשָּׂא קַל וָחֹמֶר לְעַצְמוֹ מִצִּפּוֹר כָּל כָּנָף, שֶׁכֻּלָּם עוֹמְדִים עִם עַמּוּד הַשַּׁחַר וְאוֹמְרִים שִׁירָה לִפְנֵי הַקָּבָּ"ה בְּצִפְצוּף פִּיהֶם, וְהוּא שׁוֹכֵב עַל מִטָּתוֹ. וְאִם תֹּאמַר שֶׁאֵין מֵהֶם רְאָיָה, שֶׁכֵּן אֵין לָהֶם חֶבְלֵי שֵׁנָה, צֵא וּלְמַד מִבַּעֲלֵי אֳנִיּוֹת, שֶׁכְּשֶׁיֵּשׁ לָהֶם עֵסֶק אוֹ אֵיזֶה הֶכְרֵחַ בַּעֲבוּר חַיֵּי עוֹלָם הַזֶּה, כְּדֵי לְהָבִיא טֶרֶף לְבֵיתָם וְכַיּוֹצֵא, כַּמָּה הֵם מַשְׁכִּימִים, וְלֹא תְּהֵא כֹּהֶנֶת כְּפוּנְדָקִית. וּבִפְרָט מוֹכְרֵי הַיַּיִן וְשֵׁכָר, שֶׁמְּנַדְּדִים שֵׁנָה מֵעֵינֵיהֶם כְּדֵי לְהַשְׁכִּים בַּבֹּקֶר בַּבֹּקֶר, וּמַה יַּעֲשׂוּ לְיוֹם פְּקֻדָּה בְּמַעֲנֵה פִּיהֶם לַעֲנוֹת לִפְנֵי הַגְּבוּרָה, שֶׁבְּיוֹם אֶחָד מַשְׁכִּימִים וּבָאִים וּבְיוֹם אַחֵר מְאַחֲרִים, דְּהַיְנוּ שֶׁכְּשֶׁהֵם צְרִיכִים לִמְלַאכְתָּם מַשְׁכִּימִים, וְלִתְפִלָּתָם אֵינָם מַשְׁכִּימִים.<p dir="rtl">
וְהַיֵּצֶר הָרַע מְפַתֶּה אוֹתָם בְּאָמְרוֹ: אִם אֵין אַתֶּם מִתְפַּלְּלִים בַּשָּׁעָה הָרִאשׁוֹנָה שֶׁל יוֹם תִּתְפַּלְּלוּ בְּשָׁעָה שְׁנִיָּה, וְכֻלָּם שָׁוִים לְטוֹבָה, שֶׁתְּפִלַּת הַשַּׁחַר עַד חֲצוֹת. וְאֵינוֹ כֵן, דְּמִי שֶׁקֹּודֵם זָכָה, וְרִאשׁוֹן רִאשׁוֹן חָבִיב, וּשְׂכָרוֹ כָּפוּל, וְהַמְאַחֲרִים שְׂכָרָם פּוֹחֵת וְהוֹלֵךְ. וּמִי יִתֵּן וְהָיָה כָּל עַם ה' שֶׁיִּהְיוּ מַשְׁכִּימִים לְבֵית הַכְּנֶסֶת. וְלֹא יִהְיוּ גְּרוּעִים מֵעוֹבְדֵי אֱלִילִים, שֶׁכֻּלָּם מַשְׁכִּימִים לְבֵית טְ'פִלָּתָם. כְּאוֹר בֹּקֶר כָּרוֹזָא קָרֵא בְּחַיִל מַאן בָּעֵי סַם הַמָּוֶת, וְכֻלָּם רָצִים לְרָעָה, הָרָצִים יָצְאוּ דְּחוּפִים לַעֲשׂוֹת רְצוֹן אֵלֵי כֶּסֶף וְאֵלֵי זָהָב מַעֲשֵׂה יְדֵי אָדָם. לֹא כְּאֵלֶּה חֵלֶק יַעֲקֹב, שֶׁהוֹלְכִים לְהַקְבִּיל פְּנֵי אֲבִיהֶם שֶׁבַּשָּׁמַיִם. וּמִן הָרָאוּי הָיָה לְהַשְׁכִּים וּלְהַעֲרִיב לְבָתֵּי כְּנֵסִיּוֹת וּלְבָתֵּי מִדְרָשׁוֹת, וּבִפְרָט שְׁלִיחֵי הַצִּבּוּר, שֶׁנִּקְרָאִים נְעִים זְמִירוֹת יִשְׂרָאֵל, צְרִיכִים יוֹתֵר זְרִיזוּת לַעֲמֹד לְשָׁרֵת בְּשִׁירוֹת וְתִשְׁבָּחוֹת בְּסוֹף הַלֵּילוֹת, שֶׁלֹּא יֹאמְרוּ עֲלֵיהֶן לֹא תְּהֵא כֹּהֶנֶת כְּפוּנְדָקִית. וְאִם הָיוּ יוֹדְעִים מַה הֶפְרֵשׁ יֵשׁ לְהַמִּתְפַּלֵּל בַּבֹּקֶר אוֹר לְהַמִּתְפַּלֵּל אַחַר שָׁעָה אַחַת בַּיּוֹם אוֹ שְׁתַּיִם וְשָׁלֹשׁ, בְּוַדַּאי הָיוּ מְנַדְּדִים שֵׁנָה מֵעֵינֵיהֶם לָקוּם בַּבֹּקֶר בַּבֹּקֶר בְּטֶרֶם יַכִּיר אִישׁ אֶת רֵעֵהוּ, שֶׁיִּשְׂרָאֵל קְדוֹשִׁים הֵם (אָרְחוֹת יֹשֶׁר לְהַגָּאוֹן ר' יִצְחָק מוֹלְכוֹ זצ"ל פֶּרֶק א).<p dir="rtl">
<big><b>לז.</b></big> תְּפִלָּה בְּשָׁעָה מְאֻחֶרֶת <span class="booklinks" onclick="sendBookLink(this)" onmouseover="setBookLinkTitle(this)">(לִפְנֵי סוֹף זְמַן תְּפִלָּה)</span> הִיא לִכְאוֹרָה נוֹשֵׂא הַשָּׁנוּי בְּמַחֲלֹקֶת בֵּין הַ'מִתְנַגְּדִים' לַחֲסִידִים. בְּהֶקְשֵׁר לְזֶה מֵבִיא הָאֵשֶׁל אַבְרָהָם מִבּוּטְשַׁאטְשׁ זצ"ל בְּרֵישׁ הִלְכוֹת תְּפִלָּה, שֶׁמְּקֻבָּל בְּיָדֵינוּ שֶׁהַבַּעַל שֵׁם טוֹב זיע"א הִתְפַּלֵּל כְּוָתִיקִין בְּכָל יוֹם, וְכֵן יָדוּעַ שֶׁהַחוֹזֶה מִלּוּבְּלִין הִתְפַּלֵּל כְּוָתִיקִין. וּמַה שֶּׁהִתְחִילוּ הַחֲסִידִים לְהִתְפַּלֵּל בְּאִחוּר הָיָה רַק בַּדּוֹר הַשְּׁלִישִׁי שֶׁל הַחֲסִידוּת, שֶׁאֶחָד מִן הַצַּדִּיקִים מֵחֲמַת שֶׁלֹּא הִסְפִּיק לְהָכִין אֶת עַצְמוֹ כָּרָאוּי לַתְּפִלָּה, הִתְפַּלֵּל בְּאִחוּר, אַךְ לְפָנָיו לֹא הָיָה נָהוּג כֵּן. וְזֶה דָּבָר פָּשׁוּט שֶׁאִם הַבַּעַל שֵׁם טוֹב הִתְפַּלֵּל כְּוָתִיקִין, בְּוַדַּאי שֶׁלָּמַד קֹדֶם, דַּהֲרֵי הַגְּמָרָא אוֹמֶרֶת בְּרֵישׁ אֵין עוֹמְדִין <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת לא.)</span> אֵין עוֹמְדִין לְהִתְפַּלֵּל וְכוּ' אֶלָּא מִתּוֹךְ דְּבַר הֲלָכָה פְּסוּקָה <span class="booklinks" onclick="sendBookLink(this)" onmouseover="setBookLinkTitle(this)">(הגר"ש ווֹאזְנֶר בְּ"חִזּוּק" ח"ג עמ' ק)</span>.<p dir="rtl">
הַגָּאוֹן הַקָּדוֹשׁ הָאַדְמוֹ"ר מִקְּלוֹיְזֶנְבּוּרְג זי"ע הָיָה מִתְפַּלֵּל מְאֻחָר, אַךְ הִתְנַצֵּל עַל זֶה כְּסֵדֶר שֶׁהוּא חוֹלֶה מֵעַיִם, וְאָמַר תָּמִיד שֶׁהוּא רוֹצֶה לְהִתְפַּלֵּל מֻקְדָּם, וְלַאֲחֵרִים לֹא הִרְשָׁה לְהִתְפַּלֵּל מְאֻחָר <span class="booklinks" onclick="sendBookLink(this)" onmouseover="setBookLinkTitle(this)">(מכ"ק הָאַדְמוֹ"ר מִזָּ'אמִיגְרַאד זצ"ל)</span>.<p dir="rtl">
וּכְבָר נִשְׁאַל הַגָּאוֹן הָרַב חַיִּים קַנְיֶבְסְקִי: הַאִם כְּדַאי שֶׁאַבְרֵךְ שֶׁלּוֹמֵד עַד מְאֻחָר בַּלַּיְלָה יְקַצֵּר בְּלִמּוּדוֹ בַּלַּיְלָה כְּדֵי שֶׁיּוּכַל לָקוּם בַּנֵּץ. וְהֵשִׁיב: הֲגַם שֶׁיֵּשׁ פּוֹסְקִים שֶׁזֶּה מֵעִקַּר הַדִּין, מִכָּל מָקוֹם בִּמְקוֹם בִּטּוּל תּוֹרָה אֶפְשָׁר לִסְמֹךְ עַל הַמְּקִילִין <span class="booklinks" onclick="sendBookLink(this)" onmouseover="setBookLinkTitle(this)">(שִׂיחַ תְּפִלָּה עמ' תרפח)</span>.<p dir="rtl">
וְכֵן מוּבָא בַּהֲלִיכוֹת שְׁלֹמֹה <span class="booklinks" onclick="sendBookLink(this)" onmouseover="setBookLinkTitle(this)">(פ"ה הֶעָרָה 65)</span> עַל הַגָּאוֹן הָרַב שְׁלֹמֹה זַלְמָן אוֹיֶערְבָּךְ זצ"ל: רַבֵּנוּ אַחֲרֵי נִשּׂוּאָיו הֵחֵל לְהִתְפַּלֵּל כְּוָתִיקִין, אַךְ לְאַחַר זְמַן נוֹכַח שֶׁהַדָּבָר יִגְרֹם לוֹ לְהַפְרָעָה בְּסֵדֶר זְמַנֵּי לִמּוּדוֹ, וְחָדַל מִכָּךְ. ע"כ. וְכָל אֶחָד יִבְדֹּק אֶת עַצְמוֹ.<p dir="rtl">
מִכָּל מָקוֹם, אַף מִי שֶׁאֵינוֹ מִתְפַּלֵּל כְּוָתִיקִין רָאוּי שֶׁיַּקְדִּים לְהִתְפַּלֵּל כְּכָל יְכָלְתּוֹ, מֵהַטַּעַם הַמְבֹאָר בְּפֶרֶק ז' <span class="booklinks" onclick="sendBookLink(this)" onmouseover="setBookLinkTitle(this)">(חִיּוּב הַזְּרִיזוּת לְקַיֵּם הַמִּצְווֹת וּטְעָמָיו)</span>, וּמִצַּד שֶׁזְּרִיזִין מַקְדִּימִין.<p dir="rtl">
וְכָתַב הַמַּהֲרַ"ל <span class="booklinks" onclick="sendBookLink(this)" onmouseover="setBookLinkTitle(this)">(נְתִיבוֹת עוֹלָם, הָעֲבוֹדָה סוֹף פ"ב)</span>: וּבִשְׁבִיל שֶׁהָאָדָם נִבְרָא לַעֲבֹד הַשֵּׁם יִתְבָּרַךְ, רָאוּי שֶׁתִּהְיֶה הַתְּפִלָּה תֵּכֶף וּמִיָּד כְּשֶׁעוֹמֵד מִמִּטָּתוֹ, וְלֹא יִפְנֶה אֶל דְּבָרִים אֲחֵרִים בֵּינְתַיִם, כִּי הָאָדָם כְּשֶׁעוֹמֵד מִמִּטָּתוֹ כְּאִלּוּ הֶחֱזִיר הַשֵּׁם יִתְבָּרַךְ רוּחוֹ בְּקִרְבּוֹ, כְּמוֹ שֶׁתִּקְּנוּ בְּבִרְכַת הַמַּחֲזִיר נְשָׁמוֹת לִפְגָרִים מֵתִים, וּלְפִיכָךְ הַתְּפִלָּה יוֹתֵר רָאוּי שֶׁתִּהְיֶה מִיָּד. וְלָמַד זֹאת מִדִּבְרֵי אַבָּא בִּנְיָמִין <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ה:)</span>.<p dir="rtl">
<big><b>לח.</b></big> הַמִּתְפַּלֵּל בְּשָׁעָה מְאֻחֶרֶת צָרִיךְ פְּעָמִים רַבּוֹת לִקְרֹא קְרִיאַת שְׁמַע לִפְנֵי הַתְּפִלָּה וְלִפְנֵי שֶׁהִנִּיחַ תְּפִלִּין, כְּדֵי לְהַסְפִּיק לְקֹרְאָהּ בִּזְמַנָּהּ, וּבְכָךְ מַכְנִיס אֶת עַצְמוֹ בְּגֶדֶר "מֵעִיד עֵדוּת שֶׁקֶר בְּעַצְמוֹ", וּכְמוֹ שֶׁכָּתַב הַמִּשְׁנָה בְּרוּרָה <span class="booklinks" onclick="sendBookLink(this)" onmouseover="setBookLinkTitle(this)">(סי' כה ס"ק יד)</span>, וְזֶה לְשׁוֹנוֹ: וְאָמְרִינַן בַּגְּמָרָא כָּל הַקּוֹרֵא קְרִיאַת שְׁמַע בְּלִי תְּפִלִּין הֲרֵי הוּא כְּאִלּוּ מֵעִיד עֵדוּת שֶׁקֶר בְּעַצְמוֹ חַס וְשָׁלוֹם, וּפֵרְשׁוּ בַּתּוֹסְפוֹת, לְפִי שֶׁאוֹמֵר "וּקְשַׁרְתָּם לְאוֹת" וְגוֹ' וְאֵין קוֹשֵׁר; וְאַף שֶׁבְּדִיעֲבַד יָצָא יְדֵי קְרִיאַת שְׁמַע, מִכָּל מָקוֹם יֵשׁ לוֹ עֲבֵרָה מִצַּד אַחֵר, שֶׁמַּרְאֶה עַל עַצְמוֹ שֶׁאֵין רוֹצֶה לְקַיֵּם רְצוֹן הַשֵּׁם יִתְבָּרַךְ, וְזֶהוּ עֵדוּת שֶׁקֶר שֶׁמֵּעִיד עַל עַצְמוֹ. עכ"ל (אֶלָּא אִם כֵּן הוּא אָנוּס, עי"ש בַּמִּשְׁנָה בְּרוּרָה מָתַי נֶחְשָׁב אָנוּס).<p dir="rtl">
<big><b>לט.</b></big> וּבַסֵּפֶר שׁוֹמֵר אֱמוּנִים פ"ט כָּתוּב בְּעִנְיָן זֶה:<p dir="rtl">
וְהִנֵּה תֵּדַע אָחִי שֶׁעִקַּר מִצְוַת קְרִיאַת שְׁמַע לְקַיֵּם דִּבְרֵי רז"ל כְּמַאֲמָרָם, שֶׁאָמְרוּ <span class="booklinks" onclick="sendBookLink(this)" onmouseover="setBookLinkTitle(this)">(בְּמַסֶּכֶת בְּרָכוֹת דַּף יד ע"ב)</span> כָּל הַקּוֹרֵא קְרִיאַת שְׁמַע בְּלֹא תְּפִלִּין כְּאִלּוּ מֵעִיד עֵדוּת שֶׁקֶר בְּעַצְמוֹ. וְעַיֵּן בַּסֵּפֶר הַקָּדוֹשׁ שַׁעֲרֵי אוֹרָה (שַׁעַר א' ד"ה חֶרֶב נֹקֶמֶת נְקַם בְּרִית) כִּי מַמָּשׁ אֵין מָבוֹא לִקְרִיאַת שְׁמַע לַעֲלוֹת בְּלִי תְּפִלִּין, שֶׁהֵמָּה דְּבָרִים מְיֻחָדִים וּמְצֻמָּדִים קְרִיאַת שְׁמַע וּתְפִלִּין מַמָּשׁ, כִּי זֶה מַעֲלֶה אֶת זֶה.<p dir="rtl">
וְהִנֵּה זֶה זְמַן לֹא כַּבִּיר נִשְׁתַּרְבֵּב הַמִּנְהָג לְאַחֵר זְמַן קְרִיאַת שְׁמַע, לִסְמֹךְ עַל הַהֶתֵּר שֶׁל זֵייגֶער תִּשְׁעָה <span class="booklinks" onclick="sendBookLink(this)" onmouseover="setBookLinkTitle(this)">(שָׁעָה תֵּשַׁע)</span>, וְלוֹמַר קְרִיאַת שְׁמַע בְּלֹא תְּפִלִּין. אַחַי אֲהוּבַי, חַס לָכֶם מִלֵּילֵךְ בְּדֶרֶךְ זֶה חַס וְשָׁלוֹם, כִּי גַּם הַקָּדוֹשׁ מִקָּאמַרְנָא אֲשֶׁר הוּא הָיָה גַּם כֵּן מֵרָאשֵׁי הַמַּתִּירִים שֶׁמֻּתָּר לִקְרֹא קְרִיאַת שְׁמַע עַד זֵייגֶער תִּשְׁעָה – שֶׁהוּא עַכְשָׁו חֲצִי תִּשְׁעָה <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹנֶה וְחֵצִי)</span> לְפִי שֶׁנֶּעֱתַק הַזֵּייגֶער (הַשָּׁעוֹן) לְעֵרֶךְ שִׁבְעִים שָׁנָה אוֹ יוֹתֵר – הוּא בְּעַצְמוֹ מֵעִיד עַל עַצְמוֹ בְּפֵרוּשׁוֹ מַעֲשֵׂה אוֹרֵג עַל הַמִּשְׁנָיוֹת תְּחִלַּת מַסֶּכֶת בְּרָכוֹת, שֶׁחַס וְחָלִילָה לֹא סָמַךְ בְּעַצְמוֹ עַל זֶה הַהֶתֵּר, רַק נָהַג לְהָנִיחַ תְּפִלִּין בַּבֹּקֶר, וְלִקְרוֹת קְרִיאַת שְׁמַע בַּבֹּקֶר בִּזְמַנּוֹ הַמֻּקְדָּם בִּתְפִלִּין דַּיְקָא.<p dir="rtl">
וְהַצַּדִּיקִים הַקְּדוֹשִׁים אֲשֶׁר אָמְרוּ זֶה הַהֶתֵּר, וּבִשְׁבִיל שֶׁרָאוּ גֹּדֶל חֻלְשַׁת הַדּוֹר שֶׁאִי אֶפְשָׁר לִפְעָמִים לַעֲמֹד בּוֹ, בִּפְרָט בַּקַּיִץ, לָכֵן כָּתְבוּ זֶה הַהֶתֵּר, וּבְוַדַּאי עָשׂוּ לָנוּ אֵלּוּ הַצַּדִּיקִים טוֹבָה גְּדוֹלָה, בְּדִיעֲבַד אִם נִתְאַחֵר מֵחֲמַת הָאֹנֶס, אֲבָל חַס וְחָלִילָה מִלִּסְמֹךְ עַל זֶה לְכַתְּחִלָּה אוֹ לְהַרְגִּיל עַצְמוֹ בְּזֶה, כַּיָּדוּעַ עַל פִּי הָאֲרִ"י זַ"ל מִי שֶׁעוֹבֵר זְמַן קְרִיאַת שְׁמַע חַס וְשָׁלוֹם חַיָּב סְקִילָה בַּשָּׁמַיִם, וּפוֹגֵם בְּיו"ד שֶׁל שֵׁם שֶׁהוּא נֶגֶד עוֹלַם הָאֲצִילוּת, וּפִגְמוֹ נוֹגֵעַ בְּרוּם עֵלָּא שְׁמַיָּא, וּמוּבָא בַּזֹּהַר הַקָּדוֹשׁ <span class="booklinks" onclick="sendBookLink(this)" onmouseover="setBookLinkTitle(this)">(בָּלָק דַּף קפו ע"א)</span> שֶׁכָּל הַיּוֹם הַהוּא הוּא בְּנִדּוּי חַס וְשָׁלוֹם.<p dir="rtl">
וּמִי הַפֶּתִי יִרְאֶה כָּל זֹאת וְלֹא יִירָא וְלֹא יִפְחַד. וְכָל הַצַּדִּיקִים אֲשֶׁר הִתְגּוֹלַלְתִּי אֶצְלָם מִנְּעוּרַי, רָאִיתִי שֶׁכָּךְ הָיָה מִנְהָגָם, לִקְרוֹת קְרִיאַת שְׁמַע בִּזְמַנּוֹ, וְלִקְרוֹת קְרִיאַת שְׁמַע בִּתְפִלִּין אוֹ בִּשְׁתֵּי זוּגוֹת תְּפִלִּין, כְּמִנְהָגָם בַּקֹּדֶשׁ.<p dir="rtl">
עַל כֵּן אַחַי וְרֵעַי וּבָנַי, בַּקָּשָׁתִי כְּפוּלָה וּמְכֻפֶּלֶת, שֶׁאַל תִּסְמְכוּ חַס וְשָׁלוֹם עַל הֶתֵּר שֶׁל דִּיעֲבַד גָּדוֹל שֶׁנָּהֲגוּ הָעַצְלָנִים, וְתִמְסְרוּ נַפְשְׁכֶם לְקַיֵּם דִּבְרֵי רז"ל וְדִבְרֵי שֻׁלְחָן עָרוּךְ כִּפְשׁוּטָן, שֶׁכָּל דִּבְרֵיהֶם כְּגַחֲלֵי אֵשׁ, לְהָנִיחַ תְּפִלִּין בִּזְמַנּוֹ שֶׁל קְרִיאַת שְׁמַע, וְלוֹמַר קְרִיאַת שְׁמַע בְּכַוָּנָה לְפִי כֹּחוֹ. וְאִם יִמְסֹר נַפְשׁוֹ אֵיזֶה זְמַן לְהִזְדָּרֵז בְּזֶה, אָז יְסַיְּעוּהוּ מִן הַשָּׁמַיִם עַל זֶה, שֶׁיּוּכַל לוֹמַר קְרִיאַת שְׁמַע בְּכָל פַּעַם בִּזְמַנּוֹ בִּתְפִלִּין. וְאַחַר כָּךְ יַחֲלֹץ הַתְּפִלִּין, אִם אֵינוֹ יָכוֹל עוֹד לְהִתְפַּלֵּל, וְיָכִין עַצְמוֹ כִּדְבָעֵי בַּהֲכָנַת הַגּוּף וְיֶתֶר הֲכָנוֹת לַתְּפִלָּה. וּדְלֹא כְּהַמַּחְמִירִין לִהְיוֹת גּוּפָן נָקִי מִכֹּל, כִּי אֵינוֹ מְחֻיָּב לְהַחְמִיר יוֹתֵר מֵהַנֶּאֱמָר בַּשֻּׁלְחָן עָרוּךְ, וְעַל זְמַן קָטָן כָּזֶה לְהָנִיחַ תְּפִלִּין לְצֹרֶךְ קְרִיאַת שְׁמַע, עַל זֶה לֹא חַיְשִׁינָן שֶׁיָּפִיחַ בָּהֶן, אִם לֹא שֶׁמַּרְגִּישׁ מַמָּשׁ שֶׁנִּצְרָךְ לִנְקָבָיו.<p dir="rtl">
וְאַשְׁרֵי מִי שֶׁזּוֹכֶה לְנַקּוֹת עַצְמוֹ מִקֹּדֶם כָּרָאוּי, וּלְהָנִיחַ תְּפִלִּין וְלִקְרוֹת קְרִיאַת שְׁמַע בִּזְמַנּוֹ, אֲבָל לָאו כָּל אָדָם זוֹכֶה לְזֶה, כִּי זֶה תָּלוּי בִּבְרִיאוּת הַגּוּף. וּמִי שֶׁיִּזְדָּרֵז וְיִזָּהֵר בְּזֶה לִקְרוֹת בְּכָל פַּעַם קְרִיאַת שְׁמַע בִּזְמַנּוֹ בִּתְפִלִּין, יִהְיֶה שְׂכָרוֹ כָּפוּל וּמְכֻפָּל מִן הַשָּׁמַיִם, וְעַיִן לֹא רָאָתָה אֱלֹהִים זוּלָתְךָ.ע"כ.<p dir="rtl">
<big><b>מ.</b></big>  הַמַּשְׁגִּיחַ הַגָּאוֹן הַצַּדִּיק ר' דָּן סֶגַל שְׁלִיטָ"א הֵבִיא בְּאַחַד הַוַּעֲדִים אֶת מְשָׁלוֹ שֶׁל הַמַּגִּיד מִדּוּבְנָא, שֶׁהַגְּרָ"א אָמַר שֶׁזֶּה אֱמֶת לַאֲמִתָּה שֶׁל תּוֹרָה: אָדוֹן אֶחָד שָׁלַח אֶת מְשָׁרְתוֹ לַנָּמֵל כְּדֵי לְהָבִיא לוֹ אֶת מִזְוַדְתּוֹ שֶׁהָיְתָה צְרִיכָה לְהַגִּיעַ עִם אֳנִיָּה מְסֻיֶּמֶת. הָלַךְ הַמְשָׁרֵת לְדַרְכּוֹ וְהָאָדוֹן מְחַכֶּה בְּבֵיתוֹ. עוֹבֶרֶת שָׁעָה עוֹבְרוֹת שְׁעָתַיִם וְהַמְשָׁרֵת לֹא מַגִּיעַ, תָּמֵהַּ הָאָדוֹן מַדּוּעַ הַמְשָׁרֵת מְאַחֵר כָּל כָּךְ? לְאַחַר שָׁעָה נוֹסֶפֶת רָאָה אֶת מְשָׁרְתוֹ מֵחַלּוֹן בֵּיתוֹ נוֹשֵׁם וְנוֹשֵׁף. קָרָא אֵלָיו הָאָדוֹן 'זוֹ אֵינֶנָּהּ הַמִּזְוָדָה שֶׁלִּי' טָעִיתָ, הִתְבַּלְבַּלְתָּ! זָקַף הַמְשָׁרֵת הַמֻּפְתָּע זוּג עֵינַיִם תְּמֵהוֹת אֶל אֲדוֹנוֹ וְשָׁאַל: עוֹד לֹא רָאִיתָ אֶת הַמִּזְוָדָה וְאַתָּה כְּבָר קוֹבֵעַ שֶׁזּוֹ לֹא הַמִּזְוָדָה?! עָנָה לוֹ אֲדוֹנוֹ: הַמִּזְוָדָה שֶׁלִּי מִזְוָדָה קְטַנָּה הִיא, קְטַנָּה מְאֹד, מְלֵאָה בְּיַהֲלוֹמִים וּבְנָקֵל יָכֹלְתָּ לַהֲבִיאָהּ, אִם אַתָּה כָּל כָּךְ מִתְאַמֵּץ וּמַזִּיעַ, וּבִכְלָל מֵעֶצֶם זֶה שֶׁאִחַרְתָּ כָּל כָּךְ, כְּבָר הֵבַנְתִּי אֲפִלּוּ בְּלִי לִרְאוֹת אוֹתָהּ, שֶׁטָּעִיתָ בַּמִּזְוָדָה.<p dir="rtl">
"וְלֹא אֹתִי קָרָאתָ יַעֲקֹב כִּי יָגַעְתָּ בִּי יִשְׂרָאֵל" אִם אַתָּה לֹא שָׂשׂ לָקוּם לַתְּפִלָּה, אִם אַתָּה לֹא מְחַכֶּה בְּהִשְׁתּוֹקְקוּת לִשְׁעַת הַתְּפִלָּה, אֶלָּא לְהֵפֶךְ חַס וְשָׁלוֹם, קָשֶׁה לְךָ לָקוּם מֻקְדָּם, סִימָן שֶׁמַּשָּׂא כָּבֵד הִיא עָלֶיךָ, שֶׁכֵּן אֵינֶנָּהּ חֲשׁוּבָה בְּעֵינֶיךָ יוֹתֵר מִשְּׁנָתְךָ הַמְּתוּקָה, וְעַל כַּף מֹאזְנֵי לִבְּךָ, מִשְׁקַל חֲשִׁיבוּת הַשֵּׁנָה שֶׁלְּךָ כַּמָּה דַּקּוֹת נוֹסָפוֹת, גָּדוֹל יוֹתֵר מִתְּפִלָּה וְהִתְקָרְבוּת לְהַשֵּׁם יִתְבָּרַךְ. וְעַל זֶה אוֹמֵר הַקָּבָּ"ה לֹא אֹתִי קָרָאתָ יַעֲקֹב, כִּי יָגַעְתָּ בִּי יִשְׂרָאֵל, אֶצְלִי זֶה "עֹז וְחֶדְוָה בְּמִקְדָּשׁוֹ.." וּכְמוֹ שֶׁאֲדוֹנֵנוּ דָּוִד הַמֶּלֶךְ כּוֹתֵב בִּתְהִלִּים "בְּאַשְׁמֻרוֹת אֶהְגֶּה בָּךְ.."<p dir="rtl">
"כְּאַיָּל תַּעֲרֹג עַל אֲפִיקֵי מָיִם כֵּן נַפְשִׁי תַעֲרֹג אֵלֶיךָ אֱלֹקִים"<p dir="rtl">
"צָמְאָה לְךָ נַפְשִׁי כָּמַהּ לְךָ בְשָׂרִי.."<p dir="rtl">
כָּךְ רוֹצֶה הַקָּבָּ"ה שֶׁנַּעֲבֹד אוֹתוֹ, וְלֹא חַס וְחָלִילָה בִּכְבֵדוּת עַצְלוּת וְרִפְיוֹן, כִּי אֵין לָבֹא אֶל שַׁעַר הַמֶּלֶךְ בִּלְבוּשׁ שַׂק.. חַס וְשָׁלוֹם.<p dir="rtl">
כָּתוּב בַּסְּפָרִים שֶׁאִם אָדָם הָיָה שׁוֹמֵעַ אֶת נְעִימוּת הַנִּגּוּן שֶׁל גַּלְגַּל הַשֶּׁמֶשׁ בְּצֵאתוֹ לְהָאִיר, הָיְתָה נַפְשׁוֹ יוֹצֵאת מֵהַמְּתִיקוּת וְהָעֲרֵבוּת, כִּי עֲבוֹדַת הַשֵּׁם צְרִיכָה לִהְיוֹת בְּשִׂמְחָה (ע"כ תֹּכֶן דִּבְרֵי הַמַּשְׁגִּיחַ שְׁלִיטָ"א בְּתוֹסֶפֶת מְעַט נֹפֶךְ).<p dir="rtl">
עַל הַפָּסוּק הַנִּזְכָּר "כְּאַיָּל תַעֲרֹג עַל אֲפִיקֵי מָיִם וְכוּ'" שָׁאַל הַמַּשְׁגִּיחַ שְׁלִיטָ"א: לָמָּה כָּתוּב 'עַל אֲפִיקֵי מָיִם' וְלֹא 'אֶל אֲפִיקֵי מָיִם'? וְהִסְבִּיר, וַדַּאי שֶׁהַכַּוָּנָה הִיא אֶל אֲפִיקֵי מַיִם, אֶלָּא שֶׁהַפָּסוּק בָּא לוֹמַר שֶׁגַּם כְּשֶׁהָאַיָּל הִגִּיעַ קָרוֹב לַמַּיִם וְנִמְצָא עַל הַגִּבְעָה הַסְּמוּכָה, רוֹאֶה אֶת הַמַּיִם הַמְפַכִּים, וְשׁוֹמֵעַ אֶת קוֹל שִׁקְשׁוּקָם, כְּבָר אָז הוּא פּוֹעֵר אֶת פִּיו מֵרֹב הִשְׁתּוֹקְקוּת וְצִמָּאוֹן לְמַיִם.<p dir="rtl">
וְכָךְ מַגְדִּיר דָּוִד הַמֶּלֶךְ אֶת צִמְאוֹנוֹ וְהִשְׁתּוֹקְקוּתוֹ לַעֲבוֹדַת ה'!<p dir="rtl">
<big><b>מא.</b></big> וְשָׁמַעְתִּי בְּעִנְיָן זֶה דָּבָר נִפְלָא, בְּפָרָשַׁת נֹחַ מְסַפֶּרֶת לָנוּ הַתּוֹרָה עַל שֵׁם וְיֶפֶת בָּנָיו שֶׁל נֹחַ שֶׁקִּיְּמוּ יַחַד אוֹתָהּ מִצְוָה וְכִסּוּ בִּצְנִיעוּת רַבָּה אֶת נֹחַ אֲבִיהֶם. חֲזַ"ל אוֹמְרִים שֶׁשְּׁנֵיהֶם קִבְּלוּ שָׂכָר עַל פְּעֻלָּתָם וְכֵיוָן שֶׁעָסְקוּ בִּכְסוּת קִבְּלוּ אֶת שְׂכָרָם בְּעִנְיָן הַקָּשׁוּר לִכְסוּת.<p dir="rtl">
שֵׁם – קִבֵּל אֶת מִצְוַת צִיצִית הַשְּׁקוּלָה כְּנֶגֶד כָּל הַתּוֹרָה, מִצְוָה שֶׁאֶפְשָׁר לְקַיְּמָהּ כָּל יוֹם, כָּל הַיּוֹם בְּכָל רֶגַע וְרֶגַע. מִצְוָה שֶׁשְּׂכָרָהּ נִצְחִי, שֶׁמְּקַיֵּם אָדָם בְּחַיִּים חַיּוּתוֹ וְזוֹכֶה בָּהּ לְחַיֵּי נֶצַח.  יֶפֶת – יְקַבֵּל אֶת שְׂכָרוֹ לְעָתִיד לָבֹא, כַּאֲשֶׁר יָבוֹאוּ גּוֹג וּמָגוֹג שֶׁהֵם מִבְּנֵי בָּנָיו, וְיִלָּחֲמוּ עִם יִשְׂרָאֵל וְיִפְּלוּ פִּגְרֵיהֶם עַל אַדְמַת יְרוּשָׁלַיִם, אָז יְקַבֵּל יֶפֶת אֶת שְׂכָרוֹ, שֶׁבְּשַׂר צֶאֱצָאָיו לֹא יִהְיֶה מַאֲכָל לְעוֹף הַשָּׁמַיִם אֶלָּא יִזְכּוּ לִקְבוּרָה.<p dir="rtl">
הֶבְדֵּל עָצוּם, בִּלְתִּי מוּבָן, בֵּין שְׁנַיִם שֶׁקִּיְּמוּ אוֹתָהּ מִצְוָה! הֲכֵיצַד?<p dir="rtl">
רַשִׁ"י מְיַשֵּׁב זֹאת בִּדְבָרָיו עַל הַפָּסוּק "וַיִּקַּח שֵׁם וָיֶפֶת" <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית ט, כג)</span>, וְזֶה לְשׁוֹנוֹ: אֵין כְּתִיב כָּאן וַיִּקְחוּ אֶלָּא וַיִּקַּח, לִמֵּד עַל שֵׁם שֶׁנִּתְאַמֵּץ בַּמִּצְוָה יוֹתֵר מִיֶּפֶת, לְכָךְ זָכוּ בָּנָיו לְטַלִּית שֶׁל צִיצִית, וְיֶפֶת זָכָה לִקְבוּרָה וְכוּ'. עכ"ל.<p dir="rtl">
מִצְוָה שֶׁנַּעֲשֵׂית בְּעַצְלוּת, בְּחֹסֶר חַיּוּת, הִיא מִצְוָה "מֵתָה". וַדַּאי שֶׁהָעוֹשֶׂה אוֹתָהּ יְקַבֵּל עָלֶיהָ שָׂכָר, כִּי סוֹף סוֹף הַמִּצְוָה נֶעֶשְׂתָה, אֲבָל הַשָּׂכָר יִהְיֶה בְּהֶתְאֵם.<p dir="rtl">
יֶפֶת - עָשָׂה אֶת הַמִּצְוָה בְּאִחוּר מָה, בְּעַצְלוּת וּבְלִי חַיּוּת, יְקַבֵּל אֶת שְׂכָרוֹ גַּם כֵּן, בִּזְמַן שֶׁיִּהְיוּ בָּנָיו בְּלִי חַיּוּת, וּבְאִחוּר שֶׁל אַלְפֵי שָׁנִים.<p dir="rtl">
שֵׁם – עָשָׂה אֶת הַמִּצְוָה בְּחַיּוּת, בִּזְרִיזוּת וּבְלִי אִחוּר כְּלָל, זָכָה שֶׁבָּנָיו קִבְּלוּ שָׂכָר בִּהְיוֹתָם חַיִּים. נִתְּנָה לָהֶם מִצְוָה שֶׁזְּמַן קִיּוּמָהּ נִמְשָׁךְ כָּל הַחַיִּים, וְיֵשׁ עָלֶיהָ שָׂכָר נִצְחִי.<p dir="rtl">
<big><b>מב.</b></big> וּמְפֻרְסָמִים דִּבְרֵי הַיְסוֹד וְשֹׁרֶשׁ הָעֲבוֹדָה בְּעִנְיַן צוֹם יוֹם כִּפּוּר, מֵהֶם נִלְמַד עַד כַּמָּה חֲשׁוּבִים וּמַשְׁמָעוּתִיִּים הֵם הָרָצוֹן וְהַחֵשֶׁק בְּקִיּוּם הַמִּצְווֹת:<p dir="rtl">
"אַךְ אָדָם הַמְצַפֶּה בְּכָל עֵת וּבְכָל רֶגַע מָתַי יַעֲבֹר אוֹתוֹ רֶגַע מֵהָעִנּוּי, וּבַבֹּקֶר יֹאמַר מִי יִתֵּן עֶרֶב יִתְקָרֵב לְהִפָּטֵר מֵהָעִנּוּי – בְּוַדַּאי הָאָדָם הַזֶּה אֵינוֹ מְקַיֵּם מִצְוַת עֲשֵׂה זוֹ בְּשִׂמְחָה וּמֵאַהֲבַת הַבּוֹרֵא יִתְבָּרַךְ שְׁמוֹ וְיִתְעַלֶּה, וּבְוַדַּאי אֵינוֹ מְקַבֵּל חֵלֶק מֵאֶלֶף אַלְפֵי אֲלָפִים מִשָּׂכָר שֶׁמְּקַבֵּל הָאָדָם הַמְכַוֵּן כַּוָּנָה זוֹ בְּשִׂמְחָה עֲצוּמָה. וְעִם כָּל זֶה, אַף שֶׁהָיָה כַּוָּנַת שְׁנֵיהֶם רְחוֹקִים זֶה מִזֶּה בְּתַכְלִית הָרִחוּק כִּגְבוֹהַ שָׁמַיִם מֵעַל הָאָרֶץ – יוּכַל לִהְיוֹת לְעֵת עֶרֶב לְאַחַר הַתַּעֲנִית אֶפְשָׁר שֶׁיִּזְדַּמֵּן אֲכִילַת שְׁנֵיהֶם בְּרֶגַע אֶחָד, וּבְוַדַּאי, אִם הָיָה מִתְיַשֵּׁב בְּדַעְתּוֹ עַל רֹעַ כַּוָּנָתוֹ בַּיּוֹם הַהוּא בְּמִצְוַת עֲשֵׂה שֶׁל הַצּוֹם הַנּוֹרָא הַזֶּה, הָיָה אוֹכֵל אֶת בְּשָׂרוֹ בְּשִׁנָּיו עַל גֹּדֶל צַעֲרוֹ וּכְאֵבוֹ עַל אֲשֶׁר תֹּאבַד מִמֶּנּוּ שָׂכָר גָּדוֹל שֶׁל הָעִנּוּי לְאֵין עֵרֶךְ וְקֵץ וְתַכְלִית בְּעוֹלָם שֶׁכֻּלּוֹ אָרֹךְ מֵחֲמַת גֵּרָעוֹן כֹּסֶף כַּוָּנָתוֹ כַּנַּ"ל וְכוּ'" (יְסוֹד וְשֹׁרֶשׁ הָעֲבוֹדָה שַׁעַר יא פֶּרֶק י 'כַּוָּנַת הַצּוֹם').<p dir="rtl">
<big><b>מג.</b></big> מִבְחַן הַזְּרִיזוּת – הַמִּבְחָן לִזְרִיזוּת אֵינוֹ אֶלָּא בִּזְמַן שֶׁשְּׁעָתוֹ בְּיָדוֹ, שֶׁאִם הוֹלֵךְ בַּעֲצַלְתַּיִם חָסֵר הוּא מִן הַזְּרִיזוּת. אֲבָל לְהִזְדָּרֵז בְּשָׁעָה שֶׁהַזְּמַן מְאֻחָר וְאֵין שָׁהוּת מַסְפֶּקֶת, אֵין זוֹ מִדַּת זְרִיזוּת, וְהַזָּרִיז הָאֲמִתִּי זֶהוּ שֶׁבְּעוֹד הַזְּמַן גָּדוֹל עוֹשֶׂה כָּל מַעֲשָׂיו וּדְרָכָיו בִּזְרִיזוּת (אוֹר לְצִיּוֹן חָכְמָה וּמוּסָר עֲבוֹדָה יב ט).<p dir="rtl">
<big><b>מד.</b></big> הַגָּאוֹן רַבִּי דָּוִד כֹּהֵן שְׁלִיטָ"א נוֹהֵג לוֹמַר לְתַלְמִידָיו:<p dir="rtl">
שָׁלֹשׁ מִדּוֹת בָּאָדָם; הַמַּקְדִּים, הַמַּגִּיעַ בַּזְּמַן וְהַמְאַחֵר.<p dir="rtl">
הַמַּקְדִּים - הַמַּקְדִּים לְהַגִּיעַ מִסְפַּר דַּקּוֹת לִפְנֵי תְּחִלַּת הַתְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(הַסֵּדֶר וְכַדּוֹ')</span> נֶחְשָׁב שֶׁהִגִּיעַ בַּזְּמַן מִשּׁוּם שֶׁסִּפֵּק בְּיָדוֹ לְהִתְאַרְגֵּן וּלְהִסְתַּדֵּר בְּנִיחוּתָא לַאֲשֶׁר לְפָנָיו.<p dir="rtl">
הַמַּגִּיעַ בְּדִיּוּק בַּזְּמַן - נֶחְשָׁב שֶׁאִחֵר, אַךְ אִי אֶפְשָׁר לִתְבֹּעַ אוֹתוֹ מִשּׁוּם שֶׁבְּפֹעַל הִגִּיעַ בַּזְּמַן.<p dir="rtl">
הַמְאַחֵר - לוֹקֶה בְּחָסֵר, לָקוּי בְּמִדּוֹתָיו וּבְאֹרַח חַיָּיו וְהוּא מִתְיַצֵּב עַל דֶּרֶךְ לֹא טוֹב.<p dir="rtl">
<h2 dir="rtl" id="612_yitgaber_kaari, פרק י עצם שכרו ומעלתו של המקדים לתפלה">פֶּרֶק י - עֹצֶם שְׂכָרוֹ וּמַעֲלָתוֹ שֶׁל הַמַּקְדִּים לַתְּפִלָּה</h2><p dir="rtl">
<big><b>א.</b></big> בְּרֵישׁ פֶּרֶק ט' נִתְבָּאֵר שֶׁהַמַּקְדִּים לַתְּפִלָּה זוֹכֶה לְכַמָּה דְּבָרִים, זוֹכֶה לִתְפִלָּה שְׁלֵמָה לְלֹא דִּלּוּגִים, וְלַהֲכָנָה לַתְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(דָּבָר שֶׁחַיָּבִים בּוֹ מֵעִקַּר דִּינָא)</span> הַמּוֹעִילָה לְכַוָּנָה בַּתְּפִלָּה, וְלִמְנִיעַת חִלּוּל הַשֵּׁם. וּלְבַד כָּל זֶה זוֹכֶה לְעוֹד דְּבָרִים נִפְלָאִים כְּדִלְהַלָּן.<p dir="rtl">
אִיתָא בִּבְרָכוֹת <span class="booklinks" onclick="sendBookLink(this)" onmouseover="setBookLinkTitle(this)">(מז ע"ב)</span>: וְאָמַר רַבִּי יְהוֹשֻׁעַ בֶּן לֵוִי לְעוֹלָם יַשְׁכִּים אָדָם לְבֵית הַכְּנֶסֶת, כְּדֵי שֶׁיִּזְכֶּה וְיִמָּנֶה עִם עֲשָׂרָה הָרִאשׁוֹנִים שֶׁאֲפִלּוּ מֵאָה בָּאִים אַחֲרָיו וְכוּ' נוֹתְנִין לוֹ שָׂכָר כְּנֶגֶד כֻּלָּם.<p dir="rtl">
כּוֹתֵב עַל כָּךְ בַּסֵּפֶר "בֶּן יְהוֹיָדָע": צָרִיךְ לְהָבִין מִי מוֹנֶה אוֹתָם וְהֵיכָן נִמְנִין. וְנִרְאֶה לִי, בְּסִיַּעְתָּא דִּשְׁמַיָּא, עַל פִּי הַיָּדוּעַ, שֶׁכָּל מִצְוָה שֶׁיַּעֲשֶׂה הָאָדָם לְמַטָּה, הַמַּלְאָךְ מַכְרִיז לְמַעְלָה: 'הָבוּ יְקַר לִפְלוֹנִי דַּעֲבִיד עֻבְדָּא דָּא, כְּדֵי שֶׁהַצַּדִּיקִים יִשְׁמְעוּ וִיבָרְכוּ אוֹתוֹ. וּלְהֵפֶךְ, בַּעֲבֵרוֹת מַכְרִיזִין עַל רְשָׁעִים, כְּדֵי שֶׁיִּשְׁמְעוּ וִיקַלְּלוּ אוֹתָם. וְלָכֵן בְּמִצְוָה רַבָּה כָּזֹאת וַדַּאי עוֹשִׂין הַכְרָזָה, כִּי אֵלּוּ הָעֲשָׂרָה רִאשׁוֹנִים – עַל יָדָם תִּשְׁרֶה שְׁכִינָה, וְאִם כֵּן בָּרִאשׁוֹן יַכְרִיזוּ: 'הָבוּ יְקַר לִפְלוֹנִי שֶׁהָיָה רִאשׁוֹן מֵעֲשָׂרָה רִאשׁוֹנִים', וְעַל הַשֵּׁנִי יַכְרִיזוּ שֶׁהָיָה שֵׁנִי, וְכֵן עַל הַשְּׁלִישִׁי.. עַד סוֹף הָעֲשָׂרָה כֻּלָּם.<p dir="rtl">
וְכֵיוָן שֶׁמַּכְרִיזִין עַל הַשֵּׁנִי, שֶׁהָיָה שֵׁנִי, גַּם הָרִאשׁוֹן מִתְבָּרֵךְ עִמּוֹ, יַעַן, שֶׁאִם לֹא הִקְדִּים זֶה לִהְיוֹת רִאשׁוֹן, אֵיךְ הָיָה זֶה נַעֲשֶׂה שֵׁנִי, וְכֵן עַל זֶה הַדֶּרֶךְ. נִמְצָא הוּא נִמְנֶה עִם כֻּלָּם, דְּהָוֵי כְּאִלּוּ מַזְכִּירִים אוֹתוֹ וּמוֹנִים אוֹתוֹ עִמָּהֶם (וּלְאֵיזֶה מֶרְחַקִּים נוֹסְעִים בִּשְׁבִיל לְקַבֵּל בִּרְכַת צַדִּיק?! כִּי קָרוֹב אֵלֶיךָ הַדָּבָר מְאֹד.. הַמְלַקֵּט)<p dir="rtl">
עוֹד כָּתַב שָׁם: וּמַה שֶּׁאוֹמֵר יִזְכֶּה וְיִמָּנֶה, לִכְאוֹרָה נִרְאֶה אָמְרוֹ "יִזְכֶּה" לְשׁוֹן יֶתֶר. וְנִרְאֶה לִי, בְּסִיַּעְתָּא דִּשְׁמַיָּא, הַכַּוָּנָה לוֹמַר: אַף עַל פִּי שֶׁלִּפְעָמִים מִזְדַּמֵּן שֶׁבָּאוּ חֶבְרַת אֲנָשִׁים בְּבֵית הַכְּנֶסֶת בַּלַּיְלָה מִן הָעֶרֶב וְעָשׂוּ שָׁם מִשְׁמֶרֶת לְתִקּוּן כָּרֵת, שֶׁאָז זֶה שֶׁדַּרְכּוֹ לְהַשְׁכִּים לֹא הָיָה יָכוֹל אוֹתוֹ הַיּוֹם לִהְיוֹת מֵעֲשָׂרָה רִאשׁוֹנִים, שֶׁכְּבָר קָדְמוּהוּ אַנְשֵׁי הַמִּשְׁמֶרֶת מִן הָעֶרֶב. עִם כָּל זֶה זוֹכֶה חוּץ מִשּׁוּרַת הַדִּין וְנִמְנֶה עִמָּהֶם, יַעַן, כִּי מֵאַחַר שֶׁהוּא טוֹרֵחַ כָּל יוֹם לְהַשְׁכִּים מֵעֲשָׂרָה רִאשׁוֹנִים, וְאוֹתוֹ הַיּוֹם נִזְדַּמֵּן סִבָּה אַחֶרֶת שֶׁקָּדְמוּ לוֹ, לְכָךְ יְחַשֵּׁב לוֹ הַקָּדוֹשׁ בָּרוּךְ הוּא, כְּאִלּוּ גַּם אוֹתוֹ הַיּוֹם הָיָה מִן יוּ"ד רִאשׁוֹנִים.<p dir="rtl">
וְעוֹד כָּתַב: "שֶׁאֲפִלּוּ מֵאָה בָּאִים אַחֲרָיו" נִרְאֶה לִי בְּסִיַּעְתָּא דִּשְׁמַיָּא  טַעַם לְהָא דְּנָקֵיט מֵאָה וְכוּ' [ע"פ הַ]כָּתוּב בְּבִרְכָתָן שֶׁל יִשְׂרָאֵל <span class="booklinks" onclick="sendBookLink(this)" onmouseover="setBookLinkTitle(this)">(וַיִּקְרָא כו, ח)</span>: "וְרָדְפוּ מִכֶּם חֲמִשָּׁה מֵאָה, וּמֵאָה מִכֶּם רְבָבָה יִרְדֹּפוּ. נִמְצָא הַקְּטַנִּים הֵם כָּל אֶחָד שָׁקוּל כְּעֶשְׂרִים, בְּעֵרֶךְ חֲמִשָּׁה לְמֵאָה, אַךְ הַגְּדוֹלִים שָׁקוּל כְּמֵאָה, דִּכְתִיב: "וּמֵאָה.. רְבָבָה יִרְדֹּפוּ", לָכֵן, זֶה הַמַּשְׁכִּים הוּא חָבִיב לִפְנֵי הַקָּדוֹשׁ בָּרוּךְ הוּא, שֶׁיִּשְׁקֹל אוֹתוֹ כְּנֶגֶד מֵאָה בְּנֵי אָדָם.<p dir="rtl">
<big><b>ב.</b></big> עוֹד כָּתַב: נִרְאֶה לִי, בְּסִיַּעְתָּא דִּשְׁמַיָּא, תֵּבַת "לְעוֹלָם", בָּא לְרַבּוֹת אֲפִלּוּ בְּשַׁבָּת, דְּאֵין דֶּרֶךְ לְהַשְׁכִּים מִפְּנֵי כְּבוֹד הַשַּׁבָּת. אִי נָמֵי, נִרְאֶה לִי, אֲפִלּוּ אִם עַל יְדֵי כֵּן בָּטֵל מִמִּצְוָה אַחֶרֶת, שֶׁהִיא לְבִישַׁת צִיצִית וּתְפִלִּין בַּבַּיִת, כְּדֵי שֶׁיִּכָּנֵס לְבֵית הַכְּנֶסֶת בְּצִיצִית וּתְפִלִּין וְיֹאמַר פָּסוּק <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים ה, ח)</span>: "וַאֲנִי בְּרֹב חַסְדְּךָ", כַּנִּזְכָּר בַּזֹּהַר הַקָּדוֹשׁ, וְאִם יַשְׁכִּים לֹא יוּכַל לְקַיְּמָהּ, כִּי הַצִּבּוּר בָּאִים לְבֵית הַכְּנֶסֶת קֹדֶם עֲלוֹת הַשַּׁחַר.<p dir="rtl">
וּמַה שֶּׁהָיָה רַבֵּנוּ הָאֲרִ"י זַ"ל מְבַטֵּל זֶה מִפְּנֵי זֶה, שָׁאנִי רַבֵּנוּ זַ"ל, שֶׁהָיָה לוֹ כַּוָּנוֹת גְּדוֹלוֹת בִּלְבִישַׁת צִיצִית וּתְפִלִּין בִּכְנִיסָתוֹ לְבֵית הַכְּנֶסֶת. אִי נָמֵי בְּבֵית הַכְּנֶסֶת שֶׁלּוֹ בָּאִים כַּמָּה וְכַמָּה מֵחֲצוֹת הַלַּיְלָה וְנִשְׁאָרִים שָׁם. עכ"ל.<p dir="rtl">
<big><b>ג.</b></big> מִי שָׁמַע כָּאֵלֶּה וְלֹא יִשְׁתַּדֵּל בְּכָל כֹּחוֹ לִהְיוֹת הָרִאשׁוֹן, אוֹ לְפָחוֹת מֵעֲשָׂרָה רִאשׁוֹנִים, לַעֲשׂוֹת נַחַת רוּחַ לְיוֹצְרוֹ, הַמְשַׁלֵּם שָׂכָר טוֹב לְעוֹשֵׂי רְצוֹנוֹ.<p dir="rtl">
וְכָתַב בַּסֵּפֶר פֶּלֶא יוֹעֵץ <span class="booklinks" onclick="sendBookLink(this)" onmouseover="setBookLinkTitle(this)">(עֵרֶךְ בֵּית הַכְּנֶסֶת)</span>: וְיֵשׁ רַבִּים, שֶׁבָּאִים בְּהַשְׁכָּמָה לְבֵית הַכְּנֶסֶת, וְהָיוּ יְכוֹלִים לִהְיוֹת מֵעֲשָׂרָה רִאשׁוֹנִים, אֶלָּא שֶׁבּוֹחֲרִים לֵישֵׁב בַּחוּץ בַּעֲזָרַת בֵּית הַכְּנֶסֶת, לְהַרְבּוֹת שִׂיחָה, וְעָזְבוּ לַאֲחֵרִים חֵילָם, וְאֵין שָׂם עַל לֵב, וְאֵינוֹ מַקְפִּיד שֶׁיַּקְדִּימֶנּוּ אַחֵר לְפִי שֶׁאֵין יוֹדְעִים מַה הַמִּצְוָה הַזֹּאת.<p dir="rtl">
<big><b>ד.</b></big> אָמַר רַבִּי אֱלִיעֶזֶר מִיָּמַי לֹא קְדָמַנִּי אָדָם לְבֵית הַמִּדְרָשׁ וְכוּ', פַּעַם אַחַת הִשְׁכַּמְתִּי וּמָצָאתִי הַזַּבָּלִים וְהַתַּבָּנִים, אָמַרְתִּי "אִם תְּבַקְשֶׁנָּה כַכָּסֶף, וְכַמַּטְמֹנִים תַּחְפְּשֶׂנָּה אָז תָּבִין יִרְאַת ה'" <span class="booklinks" onclick="sendBookLink(this)" onmouseover="setBookLinkTitle(this)">(מִשְׁלֵי ב, ד - ה)</span> אֲנַחְנוּ לֹא כַּזַּבָּלִים וְלֹא כַּתַּבָּנִים <span class="booklinks" onclick="sendBookLink(this)" onmouseover="setBookLinkTitle(this)">(מִדְרַשׁ שִׁיר הַשִּׁירִים רַבָּה א, ט)</span>.<p dir="rtl">
הִנֵּה אֵין אָדָם יוֹדֵעַ לְהַעֲרִיךְ מַה זֶּה הָעִנְיָן לִהְיוֹת מַקְדִּים לְאֵיזֶה דְּבַר מִצְוָה, מַהוּ זֶה לְהַקְדִּים מְעַט לְהַשְׁכִּים לְבֵית הַכְּנֶסֶת לַתְּפִלָּה, אוֹ בְּאֵיזֶה רְגָעִים קֹדֶם סִדְרֵי הַלִּמּוּד, יִתָּכֵן וְכָל הָאֹשֶׁר וְהַזְּכוּת יַגִּיעַ לְהָאָדָם יוֹתֵר מֵהַהַקְדָּמָה, מֵאֲשֶׁר מֵעֶצֶם הַמַּעֲשֶׂה (דַּעַת תּוֹרָה פָּרָשַׁת וַיֵּרָא לַגָּאוֹן רַבִּי יְרוּחָם לֵיוָואוִיץ' זצ"ל מִמִּיר).<p dir="rtl">
<big><b>ה.</b></big> פַּעַם קָרָא הַמַּשְׁגִּיחַ <span class="booklinks" onclick="sendBookLink(this)" onmouseover="setBookLinkTitle(this)">(רַבִּי נָתָן ווֹכְטְפוֹיגֶל זצ"ל)</span> לִקְבוּצַת בַּחוּרִים וְאָמַר לָהֶם, יֵשׁ לְכָל אֶחָד אֶפְשָׁרוּת נִפְלָאָה לִזְכּוֹת וּלְהַצִּיל אֶת כָּל הַצִּבּוּר, וְאֵיךְ, עַל יְדֵי שֶׁהָאָדָם מַגִּיעַ מֻקְדָּם לַתְּפִלָּה, לִפְנֵי הַתְחָלַת הַתְּפִלָּה, וְיוֹשֵׁב וְעוֹסֵק בַּתּוֹרָה.<p dir="rtl">
וּבֵאֵר אֶת דְּבָרָיו, עַל פִּי מַה שֶּׁכָּתוּב בַּחֲזַ"ל מָשָׁל לְמֶלֶךְ שֶׁמַּגִּיעַ לְעִיר, אִם בְּנֵי הָעִיר לֹא יוֹצְאִים לִקְרָאתוֹ לְקַבֵּל אֶת פָּנָיו, הוּא גּוֹזֵר גְּזֵרוֹת רָעוֹת עֲלֵיהֶם, אֲבָל אִם יֵשׁ כַּמָּה מִבְּנֵי הָעִיר שֶׁבָּאִים מֻקְדָּם וּמְקַבְּלִים אֶת פְּנֵי הַמֶּלֶךְ, הַמֶּלֶךְ מִתְפַּיֵּס בָּזֶה, וַאֲפִלּוּ שֶׁבְּנֵי הָעִיר מְאַחֲרִים לָבֹא, הַמֶּלֶךְ נִשְׁאָר מְפֻיָּס וְלֹא גּוֹזֵר עֲלֵיהֶם גְּזֵרוֹת קָשׁוֹת <span class="booklinks" onclick="sendBookLink(this)" onmouseover="setBookLinkTitle(this)">(עַיֵּן זֹהַר הַקָּדוֹשׁ ח"ב קלא*)</span> ע"כ. אָמַר הַמַּשְׁגִּיחַ, לַעֲסֹק בַּתּוֹרָה, זֶהוּ הַקְבָּלַת פְּנֵי הַשְּׁכִינָה, וּמְבֹאָר בָּזֶה, שֶׁאִם אָדָם יוֹשֵׁב לִפְנֵי שֶׁכֻּלָּם מַגִּיעִים לַתְּפִלָּה וְלוֹמֵד תּוֹרָה, הוּא יָכוֹל לְהַצִּיל צִבּוּר שָׁלֵם.<p dir="rtl">
עוֹד אָמַר אָז, יֵשׁ ב' דְּרָכִים לִזְכּוֹת לִקְדֻשָּׁה, הַדֶּרֶךְ הָרִאשׁוֹנָה הִיא, עַל יְדֵי שֶׁהָאָדָם מְנַצֵּחַ אֶת הַיֵּצֶר הָרַע. וְהַדֶּרֶךְ הַשְּׁנִיָּה הִיא, כְּשֶׁאָדָם מַצִּיל אֶת הַצִּבּוּר, עַל יְדֵי זֶה הוּא נַעֲשֶׂה אִישׁ הַכְּלָל! וְזוֹ דֶּרֶךְ נִפְלָאָה לִזְכּוֹת לִקְדֻשָּׁה, וְכָל אֶחָד יָכוֹל לִזְכּוֹת לְזֶה עַל יְדֵי שֶׁמַּגִּיעַ מֻקְדָּם לַתְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה)</span>.<p dir="rtl">
<big><b>ו.</b></big> וּמָצָאנוּ עוֹד בְּגֹדֶל מַעֲלַת עֵסֶק הַתּוֹרָה קֹדֶם הַתְּפִלָּה: יְדוּעִים דִּבְרֵי הָרַב הַקָּדוֹשׁ רַבִּי מְנַחֵם מֶנְדֶּל מִקּוֹצְק זי"ע, עַל הַפָּסוּק "בְּחַרְבִּי וּבְקַשְׁתִּי" <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית מח, כב)</span> תִּרְגֵּם אוּנְקְלוֹס "בִּצְלוֹתִי וּבְבָעוּתִי", וּבֵאֵר כְּשֵׁם שֶׁבִּירִיַּת חֵץ יֵשׁ לְהַקְדִּישׁ אֶת עִקַּר הַכֹּחַ וְהַמַּאֲמָץ לִמְתִיחַת הַמֵּיתָר וּכְכָל שֶׁהַמֵּיתָר נִמְתָּח יוֹתֵר הַחֵץ יָעוּף יוֹתֵר רָחוֹק, כָּךְ כֹּחַ הַהֲכָנָה לַתְּפִלָּה בְּלִמּוּד הַתּוֹרָה יַשְׁפִּיעַ לְאֵין עֲרֹךְ עַל עֵרֶךְ תְּפִלָּתֵנוּ.<p dir="rtl">
וּמוּבָא בְּשֵׁם הָרַב הַקָּדוֹשׁ ר' שְׁלֹמֹה מִקַּרְלִין זי"ע, כִּי "הָאֱלֹקִים עָשָׂה אֶת הָאָדָם יָשָׁר" וְאַחַר כָּךְ נִתְעַקֵּם, וְעִקַּר יַשְׁרוּת הַשֵּׂכֶל הוּא בְּלִמּוּד הַתּוֹרָה. נִמְצָא כְּשֶׁהוּא לוֹמֵד בְּעִיּוּן קֹדֶם הַתְּפִלָּה נִתְיַשֵּׁב הַשֵּׂכֶל אֶצְלוֹ וְאָז תְּפִלָּתוֹ כָּרָאוּי (חִזּוּק ח"ג פ"ה מֵהַגָּאוֹן הַגָּדוֹל רַבִּי אֱלִיעֶזֶר גְּרוֹסְמָן שְׁלִיטָ"א).<p dir="rtl">
<big><b>ז.</b></big> רַבֵּנוּ <span class="booklinks" onclick="sendBookLink(this)" onmouseover="setBookLinkTitle(this)">(מָרָן הָרַב שַׁךְ זצוק"ל)</span> לֹא הָיָה מִסְתַּפֵּק בְּנוֹכְחוּתָם שֶׁל בְּנֵי הַיְשִׁיבָה בַּזְּמַן הַמְיֹעָד לַתְּפִלָּה, אֶלָּא הָיָה תּוֹבֵעַ וּמְעוֹרֵר עַל גֹּדֶל הַזְּכוּת וְהַמַּעֲלָה בְּהַשְׁכָּמָה וְהַקְדָּמָה לַתְּפִלָּה, וּבְיוֹתֵר עַל הַמַּעֲלָה הַגְּדוֹלָה לִהְיוֹת מֵעֲשָׂרָה הָרִאשׁוֹנִים בְּבֵית הַכְּנֶסֶת.<p dir="rtl">
"יֵשׁ לָנוּ לִלְמֹד מִבְּנוֹת לוֹט!" – הָיָה הוּא טוֹעֵן. "אָנוּ מוֹצְאִים כִּי בְּשָׂכָר שֶׁהִקְדִּימָה הַבְּכִירָה לַצְּעִירָה לַיְלָה אֶחָד – קָדְמָה אַרְבָּעָה דּוֹרוֹת בְּיִשְׂרָאֵל, וּכְדְאִיתָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(ב"ק לח:)</span> אָמַר ר' חִיָּא בַּר אַבָּא אָמַר ר' יְהוֹשֻׁעַ בֶּן קָרְחָה: לְעוֹלָם יַקְדִּים אָדָם  לִדְבַר מִצְוָה, שֶׁבִּשְׁבִיל לַיְלָה אַחַת שֶׁקִּדְּמָתָהּ בְּכִירָה לַצְּעִירָה – קִדְּמָתָהּ אַרְבַּע דּוֹרוֹת לְיִשְׂרָאֵל, וְאִם כֵּן מִי שֶׁמַּקְדִּים לְתוֹרָה אוֹ לִתְפִלָּה וּשְׁאַר מִצְווֹת – עַל אַחַת כַּמָּה וְכַמָּה שֶׁזְּכוּתוֹ גְּדוֹלָה בְּיוֹתֵר וְיִזְכֶּה עַל יָדָהּ בָּזֶה וּבַבָּא! כִּי בְּוַדַּאי לֹא רַק עַל אוֹתוֹ מַעֲשֶׂה יֵשׁ זְכוּת שֶׁל הַקְדָּמָה – אֶלָּא עַל כָּל מַעֲשֶׂה, וְכַמְבֹאָר בְּדִבְרֵי הַגְּמָרָא בִּמְפֹרָשׁ!*<p dir="rtl">
"וְהִנֵּה, הָבָה נִתְבּוֹנֵן: – הָיָה רַבֵּנוּ מְעוֹרֵר – "הַאִם אָנוּ מִתְבּוֹנְנִים בְּזֶה? הַאִם אָנוּ עוֹשִׂים חֶשְׁבּוֹן כָּזֶה? לְהַקְדִּים בַּעֲשִׂיַּת הַמִּצְווֹת, לְהַקְדִּים לָבֹא לַתְּפִלָּה, לִהְיוֹת מֵעֲשָׂרָה רִאשׁוֹנִים, וּלְהַקְדִּים לְבֵית הַמִּדְרָשׁ לִלְמֹד? הֲרֵי עַל יְדֵי זֶה מְקַבְּלִים שָׂכָר שֶׁאֵין לְשַׁעֵר – לוֹ וּלְבָנָיו וְלִבְנֵי בָּנָיו עַד סוֹף כָּל הַדּוֹרוֹת!! רָאוּי הָיָה שֶׁבַּבֹּקֶר יִהְיֶה תּוֹר בִּכְדֵי לְהַקְדִּים וּלְהִכָּנֵס לְבֵית הַמִּדְרָשׁ!!"<p dir="rtl">
וְאָכֵן, רַבֵּנוּ עַצְמוֹ הָיָה מַקְפִּיד עַד מְאֹד לְהוֹפִיעַ לִתְפִלַּת שַׁחֲרִית בַּיְּשִׁיבָה כְּרֶבַע שָׁעָה לִפְנֵי תְּחִלַּת הַתְּפִלָּה – לְאַחַר שֶׁכְּבָר הָיָה אוֹמֵר אֶת כָּל בִּרְכוֹת הַשַּׁחַר וְאֶת סֵדֶר הַקָּרְבָּנוֹת בְּהַשְׁכָּמָה בְּבֵיתוֹ, וְזֹאת עַל מְנַת שֶׁיּוּכַל לְהִתְפַּלֵּל בִּמְתִינוּת וּלְכַוֵּן בְּכָל מִלָּה. הַתְּפִלָּה בַּיְּשִׁיבָה - לֹא הָיְתָה בִּמְרוּצָה כַּיָּדוּעַ, אוּלָם אַף עַל פִּי כֵן נִצְרַךְ רַבֵּנוּ לִזְמַן נוֹסָף עַל מְנַת לְכַוֵּן בְּנַחַת כִּרְצוֹנוֹ, וְעַל כֵּן הִקְפִּיד הוּא לְהַקְדִּים וּלְהַגִּיעַ עוֹד לִפְנֵי זְמַן תְּחִלַּת הַתְּפִלָּה הָרִשְׁמִי..<p dir="rtl">
עַל נוֹשֵׂא זֶה  הָיָה רַבֵּנוּ מַמְלִיץ אֶת דְּבָרָיו שֶׁל רַשִׁ"י הַקָּדוֹשׁ עַל הַפָּסוּק <span class="booklinks" onclick="sendBookLink(this)" onmouseover="setBookLinkTitle(this)">(שְׁמוֹת יט, ג)</span>: "וּמֹשֶׁה עָלָה" - "כָּל עֲלִיּוֹתָיו בְּהַשְׁכָּמָה הָיוּ", כַּאֲשֶׁר הוּא אוֹמֵר בְּדֶרֶךְ צַחוּת: הִנֵּה מְפֹרָשׁ! לְכָל הַהִתְעַלּוּת וְהַהַצְלָחָה – מַגִּיעִים דַּוְקָא עַל יְדֵי הַשְׁכָּמָה בַּבֹּקֶר לִפְנֵי הַתְּפִלָּה!!" <span class="booklinks" onclick="sendBookLink(this)" onmouseover="setBookLinkTitle(this)">(אָרְחוֹת הַבַּיִת עמ' שפז)</span>.<p dir="rtl">
* וְזֶה לְשׁוֹן  הַזֹּהַר הַקָּדוֹשׁ: מַלְכָּא דְּשָׁדַר לְכָל בְּנֵי מָתָא, דְּיִשְׁתַּכְּחוּן עִמֵּיהּ בְּיוֹם פְּלָן בְּדוֹךְ פְּלָן. עַד דַּהֲווֹ מְזַמְּנֵי גַּרְמַיְיהוּ אִנּוּן בְּנֵי מָתָא, אַקְדִּים חַד וְאָתָא לְהַהוּא אֲתָר. בֵּין כָּךְ וּבֵין כָּךְ אָתָא מַלְכָּא, אַשְׁכַּח לְהַהוּא בַּר-נָשׁ דְּאַקְדִּים תַּמָּן. אָמַר לֵיהּ: פְּלָן, בְּנֵי מָתָא אָן אִנּוּן? אָמַר לֵיהּ: מָארִי, אֲנָא אַקְדִּימְנָא מִנַּיְהוּ, וְהָא אִנּוּן אָתָאן אֲבַתְרָאי לְפִקּוּדָא דְּמַלְכָּא. כְּדֵין טָב בְּעֵינֵי מַלְכָּא, וְיָתִיב תַּמָּן בַּהֲדֵיהּ, וְאִשְׁתָּעֵי עִמֵּיהּ, וְאִתְעָבֵד רְחִימָא דְּמַלְכָּא. בֵּין כַּךְ וּבֵין כַּךְ אָתוּ כָּל עַמָּא, וְאִתְפָּיַיס מַלְכָּא עִמְּהוֹן, וְשָׁדַר לוֹן לִשְׁלָם. אֲבָל אִי אִנּוּן בְּנֵי מָתָא לָא אַתְיָן, וְחַד לָא אַקְדִּים לְאִשְׁתָּעֵי קָמֵי מַלְכָּא לְאִתְחֲזָאָה בְּגִינַיְיהוּ דְּהָא כֻּלְּהוּ אַתְיָין, מִיָּד כָּעִיס וְרָגִיז מַלְכָּא.<p dir="rtl">
אוֹף הָכָא, כֵּיוָן דְּחָד אַקְדִּים וְאִשְׁתְּכַח בְּבֵי-כְּנִישְׁתָּא, וּשְׁכִינְתָּא אַתְיָא וְאַשְׁכַּח לֵיהּ, כְּדֵין אִתְחֲשִׁיב כְּאִלּוּ כֻּלְּהוּ אִשְׁתְּכָחוּ תַּמָּן, דְּהָא דָּא אוֹרִיךְ לוֹן תַּמָּן. מִיָּד אִתְחַבָּרַת עִמֵּיהּ שְׁכִינְתָּא, וְיַתְבֵי בְּזִוּוּגָא חַד, וְאִשְׁתְּמוֹדַע בַּהֲדֵיהּ, וְאוֹתִיב לֵיהּ בְּדַרְגָּא דְּצַדִּיק.<p dir="rtl">
וְאִי חַד לָא אַקְדִּים וְלָא אִשְׁתְּכַח תַּמָּן, מַה כְּתִיב? "מַדּוּעַ בָּאתִי וְאֵין אִישׁ" <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה נ, ב)</span>. "וְאֵין עֲשָׂרָה" לָא כְּתִיב, אֶלָּא "וְאֵין אִישׁ" – לְאִתְחַבְּרָא בַּהֲדָאי, לְמֶהֱוֵי גַּבָּאי, כְּמַה דְּאַתְּ אָמַר <span class="booklinks" onclick="sendBookLink(this)" onmouseover="setBookLinkTitle(this)">(שׁוֹפְטִים יג, ו)</span>: "אִישׁ הָאֱלֹהִים בָּא אֵלַי" - לְמֶהֱוֵי בְּדַרְגָּא דְּצַדִּיק.<p dir="rtl">
* כַּד הֲוֵינָא טַלְיָא שָׁמַעְתִּי שֶׁתֶּרַח זָכָה בְּבֵן שֶׁנִּקְרָא אַבְרָהָם אָבִינוּ בִּגְלַל מַעֲלָתוֹ עַל שְׁאַר בְּנֵי דּוֹרוֹ שֶׁהָיָה מַשְׁכִּים קוּם יוֹם יוֹם <span class="booklinks" onclick="sendBookLink(this)" onmouseover="setBookLinkTitle(this)">(הַיּוֹדֵעַ מָקוֹר לְכָךְ מִתְבַּקֵּשׁ לְהוֹדִיעֵנִי)</span>.<p dir="rtl">
<big><b>ח.</b></big> בְּנוֹסָף לְכָל זֹאת, כָּל דַּקָּה שֶׁל הַשְׁכָּמָה מֻקְדָּם מֵהָרָגִיל הִיא גִּלּוּי אַהֲבָה לְהַשֵּׁם יִתְבָּרַךְ, כְּמוֹ שֶׁכּוֹתֵב הָאָרְחוֹת צַדִּיקִים <span class="booklinks" onclick="sendBookLink(this)" onmouseover="setBookLinkTitle(this)">(שַׁעַר טו)</span> עַל אַבְרָהָם אָבִינוּ "וְאַף עַל פִּי שֶׁהָיָה לוֹ קָשֶׁה לִשְׁחֹט אֶת בְּנוֹ יְחִידוֹ עָשָׂה רְצוֹן הַבּוֹרֵא יִתְעַלֶּה בִּזְרִיזוּת, לְהַשְׁכִּים בַּבֹּקֶר. וּמִי שֶׁעוֹשֶׂה מַעֲשָׂיו בִּזְרִיזוּת, בְּזֶה הוֹכָחָה גְּדוֹלָה שֶׁהוּא אוֹהֵב אֶת בּוֹרְאוֹ וְכוּ'. עכ"ל. שֶׁמֵּרֹב אַהֲבָתוֹ לְהַשֵּׁם יִתְבָּרַךְ וְחֶשְׁקוֹ לַעֲשׂוֹת רְצוֹנוֹ, הִשְׁכִּים בַּבֹּקֶר וְהִזְדָּרֵז בַּעֲשִׂיַּת רְצוֹן קוֹנוֹ, וַאֲפִלּוּ לֹא נָתַן לְעַבְדּוֹ לַחֲבֹשׁ אֶת חֲמוֹרוֹ אֶלָּא חֲבָשׁוֹ בְּעַצְמוֹ.<p dir="rtl">
הַמַּהֲרַ"ל בִּנְתִיבוֹת עוֹלָם כּוֹתֵב עַל כָּךְ: "וַיַּשְׁכֵּם אַבְרָהָם בַּבֹּקֶר", הַזְּרִיזוּת שֶׁל הָאָדָם בְּמִצְוַת בּוֹרְאוֹ הִיא שְׁלֵמוּת הַמִּצְוָה.<p dir="rtl">
וּבְסֵפֶר הַכְּתָב וְהַקַּבָּלָה כָּתוּב דָּבָר נוֹרָא: זְרִיזוּתוֹ הִיא עִקַּר גְּבוּרָתוֹ שֶׁל אַבְרָהָם בְּזֶה הָעִנְיָן, וְאֵין עִקַּר הָעִנְיָן בְּהַעֲלוֹתוֹ אֶת יִצְחָק, כִּי דָּבָר זֶה אֵין רָאוּי לְהַפְלִיגוֹ.<p dir="rtl">
וְכֵן כָּתַב הַ"שֵׁם מִשְּׁמוּאֵל": עִנְיַן נִסְיוֹן הָעֲקֵדָה, יֵשׁ לוֹמַר שֶׁהָעִקָּר הָיָה הָאַהֲבָה וְהָרָצוֹן שֶׁהָיוּ לוֹ לְאַבְרָהָם עַל זֶה. וְהָאוֹת עַל הָאַהֲבָה וְהָרָצוֹן הָיְתָה הַזְּרִיזוּת, כְּמוֹ שֶׁכָּתוּב וַיַּשְׁכֵּם וְגוֹ'.. וְעַל יְדֵי שֶׁקִּבֵּל צִוּוּי הַשֵּׁם יִתְבָּרַךְ בְּשִׂמְחָה, עַל יְדֵי זֶה לֹא נִשְׁחַט יִצְחָק, דְּאִם לֹא כֵן לֹא הָיָה רָאוּי לְקַבֵּל מַאֲמָרוֹ וּנְבִיאוּתוֹ שֶׁל הַשֵּׁם יִתְבָּרַךְ שֵׁנִית אַל תַּעַשׂ לוֹ מְאוּמָה, דְּאֵין הַשְּׁכִינָה שׁוֹרָה אֶלָּא מִתּוֹךְ שִׂמְחָה <span class="booklinks" onclick="sendBookLink(this)" onmouseover="setBookLinkTitle(this)">(וַיֵּרָא תרע"א)</span>.<p dir="rtl">
וְכָתוּב בַּשְּׁלָ"ה עַל הַתּוֹרָה בְּסוֹף פָּרָשַׁת וַיֵּרָא: הָעֲקֵדָה, יִלְמַד אָדָם מוּסָר וְיִמְסֹר נַפְשׁוֹ עַל קְדֻשַּׁת הַשֵּׁם יִתְבָּרַךְ, וּמִכָּל שֶׁכֵּן שֶׁיִּמְסֹר אֵיבָר מֵאֵיבָרָיו אוֹ שְׁבִירַת אֵיזֶה תַּאֲוָה, כְּגוֹן לַעֲמֹד בְּהַשְׁכָּמָה לְתוֹרָה וְלִתְפִלָּה, אוֹ לִשְׁבֹּר שְׁאַר תַּעֲנוּגִים, וְכֵן שִׂיחָה בְּטֵלָה וְכַיּוֹצֵא בְּזֶה, יְבַטֵּל רְצוֹנוֹ מִפְּנֵי רְצוֹן הַמָּקוֹם.<p dir="rtl">
עוֹד יַחֲשֹׁב הָאָדָם בְּאִם בָּאָה לְיָדוֹ אֵיזֶה עֲבֵרָה אוֹ אֵיזֶה מִצְוָה, יַחֲשֹׁב אוּלַי הַשֵּׁם יִתְבָּרַךְ מְנַסֶּה אוֹתוֹ עַתָּה אִם אֶעֱבֹר אוֹ אֲקַיֵּם, כְּדֶרֶךְ שֶׁנִּסָּה אֶת אַבְרָהָם אָבִינוּ, וּבְוַדַּאי אִלּוּ יָדַע הָאָדָם שֶׁהַקָּבָּ"ה מְנַסֶּה אוֹתוֹ הָיָה נִזְהָר מְאֹד. עַל כֵּן יַחֲשֹׁב הָאָדָם תָּמִיד בְּבֹא עִנְיָן לְיָדוֹ כִּי כֵן הוּא מִדָּתוֹ שֶׁל הַקָּבָּ"ה, שׁוֹלֵחַ אֵיזֶה עִנְיָן לָאָדָם כְּדֵי לְנַסּוֹתוֹ. וְאַשְׁרֵי אָדָם שֶׁה' אֱלֹקָיו תָּמִיד בְּמַחֲשַׁבְתּוֹ.<p dir="rtl">
<big><b>ט.</b></big> יֶשְׁנָם הַרְבֵּה סִבּוֹת וְתֵרוּצִים "מֻצְדָּקִים" לָמָּה לֹא לָקוּם מֻקְדָּם <span class="booklinks" onclick="sendBookLink(this)" onmouseover="setBookLinkTitle(this)">(כַּמּוּבָא לְעֵיל)</span>, וְהֵם מִתְעַצְּמִים וּמִתְחַזְּקִים בְּלֵב הָאָדָם בְּעִקָּר עִם הִתְעוֹרְרוֹ מִשְּׁנָתוֹ, שֶׁאָז עֹנֶג הַמְּנוּחָה עִם עַרְפְּלֵי הַתְּנוּמָה מְשַׁחֲדִים וּמְבַלְבְּלִים אוֹתוֹ בְּאֶלֶף תֵּרוּצִים, שֶׁאֲפִלּוּ מִבְּחִינַת הַהֲלָכָה וְהַמּוּסָר אֵין הוּא צָרִיךְ לָקוּם. וְעַל כָּךְ אוֹמֵר רַבִּי חַיִּים שְׁמוּאֲלֵבִיץ בְּשִׂיחוֹתָיו <span class="booklinks" onclick="sendBookLink(this)" onmouseover="setBookLinkTitle(this)">(מַאֲמָר נ, תְּרוּמָה תשל"ב)</span>:<p dir="rtl">
אַךְ זֹאת צָרִיךְ לְהָבִין, וּמֶה הָיָה חֶטְאָם שֶׁל הַנְּשִׂיאִים, וַהֲרֵי טַעַם גָּדוֹל הָיָה לָהֶם, שֶׁכֵּן אָמְרוּ, יָבִיאוּ בְּנֵי יִשְׂרָאֵל כָּל שֶׁבְּיָדָם, וּמַה שֶּׁיֶּחְסַר לַהֲקָמַת הַמִּשְׁכָּן אָנוּ מַשְׁלִימִים. וְכָךְ הֲוָה, שֶׁהַדְּבָרִים הַיְּקָרִים בְּיוֹתֵר לֹא הָיָה בְּיַד יִשְׂרָאֵל וְהֵבִיאוּ הַנְּשִׂיאִים, הֵם אַבְנֵי הַשֹּׁהַם וְאַבְנֵי הַמִּלּוּאִים, וּמַדּוּעַ נִתְבָּעִים הֵם עַל שֶׁאִחֲרוּ?<p dir="rtl">
אֶלָּא בֵּאוּר הַדָּבָר כָּךְ הוּא: הִנֵּה מִצְוַת מְסִירוּת נֶפֶשׁ עַל כָּל יִשְׂרָאֵל לְקַדֵּשׁ שְׁמוֹ הַגָּדוֹל, רְמוּזָה בַּפָּסוּק "וְאָהַבְתָּ אֵת ד' אֱלֹקֶיךָ", וְכִדְּיַלְפִינָן בְּסַנְהֶדְרִין <span class="booklinks" onclick="sendBookLink(this)" onmouseover="setBookLinkTitle(this)">(עד ע"א)</span>. וְנִרְאֶה שֶׁהַכַּוָּנָה בְּזֶה, כִּי אִם יַרְבֶּה לַחֲשֹׁב וְלַחֲשֹׁב הַרְבֵּה, יִמְצָא טְעָמִים רַבִּים שֶׁלֹּא לִמְסֹר אֶת נַפְשׁוֹ לַמָּוֶת. וְאַף עַל פִּי  שֶׁיּוֹדֵעַ שֶׁמִּצְוָה הִיא, מִכָּל מָקוֹם תָּמִיד יִהְיוּ לוֹ חֶשְׁבּוֹנוֹת שֶׁיֵּרָאוּ לוֹ צוֹדְקִים לְהִפָּטֵר מִכָּךְ. עַל כֵּן אָמְרָה תּוֹרָה מִצְוָה זוֹ בִּלְשׁוֹן "וְאָהַבְתָּ", כִּי הָאוֹהֵב אֵינוֹ חוֹשֵׁב חֶשְׁבּוֹנוֹת, אֶלָּא קוֹפֵץ וּמוֹסֵר נַפְשׁוֹ בְּטֶרֶם יַסְפִּיקוּ הִרְהוּרִים לְהַטְרִידוֹ, וּמִי שֶׁהִגִּיעַ לְאַהֲבַת הַשֵּׁם יִתְבָּרַךְ מִיָּד הוּא מוֹסֵר אֶת נַפְשׁוֹ.<p dir="rtl">
וְזוֹ הָיְתָה הַתְּבִיעָה מֵאֶת הַנְּשִׂיאִים. אָמְנָם יֶשְׁנָם חֶשְׁבּוֹנוֹת לְאַחֵר אֶת נִדְבַת הַמִּשְׁכָּן, אַךְ לָמָּה הִגִּיעוּ לִידֵי חֶשְׁבּוֹנוֹת וְלֹא קָפְצוּ בְּאַהֲבָתָם אֶת הַשֵּׁם יִתְבָּרַךְ לָתֵת אֶת תְּרוּמָתָם בּוֹ בָּרֶגַע שֶׁנִּצְטַווּ עַל כָּךְ, ע"כ. מְבֹאָר אִם כֵּן שֶׁעַל עֶצֶם הַתֵּרוּצִים - נִתְבָּעִים חַס וְשָׁלוֹם.<p dir="rtl">
<big><b>י.</b></big>  וּמֵעִנְיָן לְעִנְיָן בְּאוֹתוֹ עִנְיָן:<p dir="rtl">
אֶחָד מִגְּדוֹלֵי יִשְׂרָאֵל אָמַר דָּבָר נִפְלָא מְאֹד. הוּא שָׁאַל, אָנוּ רוֹאִים בַּדּוֹרוֹת הָאַחֲרוֹנִים שֶׁיֵּשׁ רִפְיוֹן גָּדוֹל מְאֹד וּכְבֵדוּת בַּעֲשִׂיַּת הַמִּצְווֹת. הַמְּצִיאוּת בַּ'שְׁטִיבְּלָאךְ' שֶׁבְּשָׁעָה תֵּשַׁע וְעֶשֶׂר בַּבֹּקֶר הֵם מְלֵאִים וּגְדוּשִׁים בְּמִתְפַּלְּלִים צְעִירִים וּמְבֻגָּרִים שֶׁבָּאִים לְהִתְפַּלֵּל תְּפִלָּה שֶׁנֶּאֱמַר עָלֶיהָ "יִרָאוּךָ עִם שָׁמֶשׁ".. וְכֵן נִלְמֶדֶת מִ"וַיַּשְׁכֵּם אַבְרָהָם בַּבֹּקֶר".. אוֹמֶרֶת דָּרְשֵׁנִי!<p dir="rtl">
וְכֵן בִּתְפִלַּת הַמִּנְחָה, כְּכָל שֶׁנּוֹתְרוּ דַּקּוֹת מוּעָטוֹת יוֹתֵר לַשְּׁקִיעָה, הַמִּנְיָן גָּדוֹל יוֹתֵר, וּבַשְּׁקִיעָה עַצְמָהּ – "בְּרָב עַם הַדְרַת מֶלֶךְ".<p dir="rtl">
וְאַף שֶׁהֲלָכָה מְפֹרֶשֶׁת בַּשֻּׁלְחָן עָרוּךְ שֶׁצָּרִיךְ לָרוּץ לַתְּפִלָּה וַאֲפִלּוּ בְּשַׁבָּת, לֹא רַבִּים הֵם הָרָצִים לִדְבַר מִצְוָה. וְאָמַר שֶׁאֵינוֹ מִתְפַּלֵּא עַל כָּךְ, וְהִסְבִּיר: אִם אֶת הַמִּצְוָה הָרִאשׁוֹנָה שֶׁמֻּטֶּלֶת עַל הַהוֹרִים לְקַיֵּם בִּבְנָם וּלְהַטְבִּיעַ בְּגוּפוֹ חוֹתָם שֶׁל עֲשִׂיַּת רְצוֹן הַמֶּלֶךְ הֵם דּוֹחִים בְּמִסְפַּר שָׁעוֹת, וּלְעִתִּים אַף עַד זְמַן שֶׁהַשֶּׁמֶשׁ עוֹמֶדֶת לִשְׁקֹעַ, בּוֹ בִּזְמַן שֶׁמִּצְוַת הַמִּילָה לְכַתְּחִלָּה הִיא עִם הָנֵץ הַחַמָּה, וְנִפְסָק בַּשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(יו"ד רֵישׁ סי' רסב)</span> "זְרִיזִים מַקְדִּימִין לְמִצְווֹת " <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span>, מַה יַּעֲשֶׂה הַבֵּן וְלֹא יֶחֱטָא? <p dir="rtl">
<small>(הערה:<N>*10 ויש  ללמוד ג"כ גודל הענין להקדים המילה ולא להתעכב, ממה דאיתא בנדרים (ל"א): תניא ר' יהושע בן קרחה אומר גדולה מילה, שכל זכויות שעשה משה רבינו לא עמדו לו כשנתרשל מן המילה וכו',  אמר רבי ח"ו שמשה רבינו נתרשל מן המילה אלא כך אמר אמול ואצא סכנה וכו', אלא מפני מה נענש משה, מפני שנתעסק במלון תחלה" ומסביר הר"ן: דמיד שבא מן הדרך נתעסק במלון והיה לו למול מתחלה וכו' עיי"ש.)</small><p dir="rtl">
וְיֵשׁ לַמְאַחֲרִים סִבּוֹת וְהֶסְבֵּרִים שֶׁנִּרְאִים צוֹדְקִים וּמֻכְרָחִים. מִשְׁפָּחָה, קְרוֹבִים, עֲבוֹדָה, אוּלָם וְכוּ' וְכוּ', חוּץ מִדָּבָר אֶחָד, רְצוֹן הַשֵּׁם, שֶׁכִּבְיָכוֹל מְבַקֵּשׁ "תָּמוּל עַכְשָׁו בְּהָנֵץ הַחַמָּה", וְזֶה מֻטְבָּע בַּיֶּלֶד – רִפְיוֹן, תֵּרוּצִים, אִחוּר וְכוּ' בַּעֲשִׂיַּת מִצְווֹת הַשֵּׁם, עכת"ד.<p dir="rtl">
וּרְאֵה מַה שֶּׁכּוֹתֵב הָרַמָּ"א <span class="booklinks" onclick="sendBookLink(this)" onmouseover="setBookLinkTitle(this)">(יו"ד סי' רסד ס"א)</span>: "וְיֵשׁ לְאָדָם לְחַזֵּר וּלְהַדֵּר אַחַר מוֹהֵל וּבַעַל בְּרִית הַיּוֹתֵר טוֹב וְצַדִּיק". וְכָתַב עַל דְּבָרָיו הַלְּבוּשׁ: "שֶׁיְּכַוְּנוּ בְּמִילָתוֹ כַּוָּנָה מֻבְחֶרֶת וּמְעֻלָּה וְיִגְרֹם שֶׁגַּם הַוָּלָד יִהְיֶה כְּמוֹתָם". וּבְסֵפֶר בְּרִית אַבְרָהָם הַכֹּהֵן הֵבִיא אֶת דִּבְרֵי סֵפֶר שַׁרְבִיט הַזָּהָב סי' א שֶׁכָּתַב: ". כִּי נֶאֱמָר תָּמִים בַּבְּרִית וְנֶאֱמָר תָּמִים בְּקָרְבָּן, לוֹמַר לְךָ מַה קָּרְבָּן מַחְשָׁבָה זָרָה פּוֹסֶלֶת, כָּךְ מַחְשָׁבָה זָרָה בִּבְרִית פּוֹסֶלֶת. עכ"ל. וּמִכָּל הַנַּ"ל מוּכָח, עַד כַּמָּה מִצְוָה זוֹ מַשְׁפִּיעָה מְאֹד עַל הַיֶּלֶד.<p dir="rtl">
הָאוֹהֵב אֶת הַשֵּׁם יִתְבָּרַךְ אֵינוֹ עוֹשֶׂה חֶשְׁבּוֹנוֹת, אֵינוֹ מְחַפֵּשׂ תֵּרוּצִים, אֶלָּא קוֹפֵץ וְעוֹשֶׂה בְּשִׂמְחָה אֶת רְצוֹן ה'. וּכְדִבְרֵי רַבִּי חַיִּים שְׁמוּאֲלֵבִיץ הַמּוּבָאִים לְעֵיל עַל חֶטְאָם שֶׁל הַנְּשִׂיאִים. וּבִפְרָט בִּבְרִית מִילָה שֶׁהוּא כְּמַקְרִיב קָרְבָּן לַה'!<p dir="rtl">
[עַיֵּן עוֹד בְּסֵפֶר "אוֹצַר הַבְּרִית" שֶׁהֵבִיא כַּמָּה נֵזֶק רוּחָנִי מַגִּיעַ לְתִינוֹק בְּהַשְׁהָיַת הָעָרְלָה בִּבְשָׂרוֹ כָּל רֶגַע וְרֶגַע, וְגַם לְטַעֲנַת "בְּרָב עַם" כְּנֶגֶד עִנְיַן זְרִיזִין מַקְדִּימִין, מִתְיַחֵס שָׁם]<p dir="rtl">
<h2 dir="rtl" id="612_yitgaber_kaari, פרק יא "שטיבלאך" – רק בדיעבד">פֶּרֶק יא - "שְׁטִיבְּלָאךְ" – רַק בְּדִיעֲבַד</h2><p dir="rtl">
<big><b>א.</b></big> חָשׁוּב לְהַדְגִּישׁ שֶׁאֵין הַכַּוָּנָה בְּפֶרֶק זֶה לַשְּׁטִיבְּלָאךְ שֶׁיֵּשׁ בָּהֶם מִנְיָנִים בִּזְמַנִּים קְבוּעִים עִם שַׁ"ץ שֶׁאֵינוֹ מְמַהֵר לְדַרְכּוֹ וּמִתְפַּלֵּל בְּנַחַת, אֶלָּא לִשְׁטִיבְּלָאךְ שֶׁמִּתְאַרְגְּנִים בָּהֶם מִנְיָנִים בְּזֶה אַחַר זֶה בְּהֶתְאֵם לְמִסְפַּר הָאֲנָשִׁים הַמִּתְקַבְּצִים, וְגַם לֹא נִתָּן לִצְפּוֹת מִי יִהְיֶה הַשַּׁ"ץ וּמַה תִּהְיֶה מְהִירוּת תְּפִלָּתוֹ.<p dir="rtl">
בַּתְּפִלָּה בִּשְׁטִיבְּלָאךְ מִסּוּג זֶה יֵשׁ מִסְפַּר חֶסְרוֹנוֹת, וְנִמְנֶה אוֹתָם אֶחָד לְאֶחָד:<p dir="rtl">
א] קָשֶׁה מְאֹד לְכַוֵּן בִּתְפִלָּה כָּרָאוּי.<p dir="rtl">
וְכֹה מוּבָא בְּסֵפֶר אוֹר יְחֶזְקֵאל דַּרְכֵי הָעֲבוֹדָה <span class="booklinks" onclick="sendBookLink(this)" onmouseover="setBookLinkTitle(this)">(עֵרֶךְ הַנִּסָּיוֹן עמ' קלב)</span>: הַכַּוָּנָה בַּתְּפִלָּה עֲבוֹדָה קָשָׁה הִיא, וְכָל זֶה נֶאֱמָר עוֹד בְּשָׁעָה שֶׁמִּתְפַּלְּלִים בַּיְּשִׁיבָה, אָמְנָם אֵלּוּ הַהוֹלְכִים לְבָתֵּי כְּנֵסִיּוֹת בָּהֶם הַתְּפִלָּה נַעֲשֵׂית בִּמְרוּצָה, וַדַּאי שֶׁלֹּא יוּכְלוּ לְכַוֵּן בִּתְפִלָּתָם. נִמְצָא, מֵרֹאשׁ יוֹדֵעַ כִּי יְאַבֵּד תְּפִלָּתוֹ, וַהֲרֵי הוּא מֵזִיד מַמָּשׁ. לֹא רַק הַתְּפִלָּה בְּאוֹתָם מְקוֹמוֹת אֵינָהּ תְּפִלָּה, גַּם קְרִיאַת שְׁמַע שֶׁיְּסוֹדָהּ קַבָּלַת עֹל מַלְכוּת שָׁמַיִם אֵינָהּ יְכוֹלָה לִהְיוֹת כָּרָאוּי בְּבָתֵּי כְּנֵסִיּוֹת וּבַקְּלוֹיְזְן.<p dir="rtl">
לַקֹּשִׁי בְּכַוָּנָה בַּתְּפִלָּה בִּשְׁטִיבְּלָאךְ יֵשׁ לְהוֹסִיף אֶת זֶה שֶׁבִּזְמַן שֶׁעוֹמְדִים בִּתְפִלַּת שְׁמוֹנֶה עֶשְׂרֵה שׁוֹמְעִים אֶת הַמִּתְפַּלְּלִים בְּקוֹל מֵהַמִּנְיָן הַסָּמוּךְ (חִסָּרוֹן זֶה קַיָּם גַּם בַּשְּׁטִיבְּלָאךְ שֶׁיֵּשׁ בָּהֶם מִתְפַּלְּלִים קְבוּעִים בְּשָׁעוֹת קְבוּעוֹת).<p dir="rtl">
וּבְסֵפֶר שִׂיחַ תְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(עמ' תח)</span> מוּבָא בְּעִנְיָן זֶה: וְעוֹד כָּתַב רַבִּי חַיִּים פַלָּאגִּ'י בְּסִפְרוֹ כה"ח <span class="booklinks" onclick="sendBookLink(this)" onmouseover="setBookLinkTitle(this)">(סי' יח אוֹת מז)</span>: יָדוּעַ מַה שֶּׁאָמְרוּ רז"ל דְּאֵלִיָּהוּ מָצָא חָסִיד אֶחָד וְגִלָּה לוֹ דְּאֵין יִשְׂרָאֵל נִגְאָלִין עַד שֶׁיִּתְבַּטְּלוּ אֵלּוּ הַתְּפִלּוֹת שֶׁאוֹמְרִים בְּבִלְבּוּל, וּלְזֶה צָרִיךְ שֶׁיִּזָּהֲרוּ הַרְבֵּה שֶׁלֹּא לוֹמַר בְּמָקוֹם אֶחָד תְּפִלּוֹת הַרְבֵּה בְּבַת אַחַת.. וְשׁוֹמֵר נַפְשׁוֹ יִרְחַק מִלְּהִתְפַּלֵּל בְּמָקוֹם דִּשְׁכִיחֵי בִּלְבּוּל תְּפִלּוֹת, וְתִתְקַבֵּל תְּפִלָּתוֹ בְּרָצוֹן בְּלִי שׁוּם מִכְשׁוֹל.<p dir="rtl">
עוֹד דָּבָר שֶׁמַּקְשֶׁה עַל הַכַּוָּנָה כְּשֶׁמִּתְפַּלְּלִים בִּשְׁטִיבְּלָאךְ וְהוּא מַה שֶּׁאֲנָשִׁים נִכְנָסִים וְיוֹצְאִים כָּל זְמַן הַתְּפִלָּה כְּדֵי לִבְדֹּק הֵיכָן הַצִּבּוּר עוֹמֵד וְאִם אֶפְשָׁר עֲדַיִן לְהִצְטָרֵף אֵלָיו, וּמַה גַּם שֶּׁשָּׁכִיחַ מְאֹד שֶׁעוֹבְרִים לִפְנֵי הַמִּתְפַּלֵּל שְׁמוֹנֶה עֶשְׂרֵה וּמְבַלְבְּלִים אוֹתוֹ אוֹ דּוֹחֲפִים אוֹתוֹ, וּלְעִתִּים גַּם מְדַבְּרִים.<p dir="rtl">
וּמְסֻפָּר עַל הַמַּשְׁגִּיחַ הַגָּאוֹן הַצַּדִּיק רַבִּי מֵאִיר חָדָשׁ זצ"ל <span class="booklinks" onclick="sendBookLink(this)" onmouseover="setBookLinkTitle(this)">(הַמַּשְׁגִּיחַ, עמ' 155)</span> שֶׁפַּעַם בְּבֵין הַזְּמַנִּים הִתְקָרֵב סוֹף זְמַן קְרִיאַת שְׁמַע שֶׁל שַׁחֲרִית וַעֲדַיִן לֹא הָיָה מִנְיָן בַּיְּשִׁיבָה. אַחַד הַתַּלְמִידִים הִצִּיעַ לִסּוֹעַ בְּמוֹנִית לְאֶחָד מִבָּתֵּי הַכְּנֶסֶת שֶׁבַּשְּׁכוּנָה. רַבִּי מֵאִיר הִסֵּס לְרֶגַע, וְאַחַר כָּךְ  אָמַר: יֵשׁ הַיּוֹם קְרִיאַת הַתּוֹרָה, וְאִם כֵּן, נִסַּע. וְכָךְ עָשׂוּ.<p dir="rtl">
בְּבֵית הַכְּנֶסֶת הָיְתָה תְּנוּעָה שֶׁל אֲנָשִׁים כְּמוֹ בַּשְּׁטִיבְּלָאךְ, נִכְנְסוּ וְיָצְאוּ, וְחֵלֶק מֵהָאֲנָשִׁים אַף שׂוֹחֲחוּ בֵּינֵיהֶם. נִכָּר הָיָה שֶׁרַבִּי מֵאִיר לֹא רָגִיל בְּכָךְ וְהַדָּבָר לֹא נִרְאֶה לוֹ.<p dir="rtl">
כְּשֶׁיָּצָא מֵהַתְּפִלָּה אָמַר לַתַּלְמִידִים: "חֲצִיף עָלַי מַאן דִּמְצַלֵּי בְּבִקְתָּא" <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת לד ע"ב)</span>. חָצוּף מִי שֶׁמִּתְפַּלֵּל בְּמָקוֹם שֶׁעוֹבְרִים וְשָׁבִים בּוֹ. עָדִיף לְהִתְפַּלֵּל בְּמָקוֹם שֶׁל תּוֹרָה, בְּיִשּׁוּב הַדַּעַת, אֲפִלּוּ כְּשֶׁאֵין מִנְיָן, מִלְּהִתְפַּלֵּל בְּבִקְתָּא בְּמִנְיָן.<p dir="rtl">
ב] מַפְסִידִים הַמַּעֲלָה שֶׁל הַקּוֹבֵעַ מָקוֹם לִתְפִלָּתוֹ.<p dir="rtl">
כָּתוּב בַּסֵּפֶר אָרְחוֹת יֹשֶׁר לְמָרָן רַבִּי חַיִּים קַנְיֶבְסְקִי בְּעֵרֶךְ תְּפִלָּה: וְכֵן דִּין קְבִיעוּת מָקוֹם בְּבֵית הַכְּנֶסֶת, שֶׁחֲזַ"ל הִפְלִיגוּ בְּזֶה מְאֹד וְאָמְרוּ בְּפֶרֶק קַמָּא דִּבְרָכוֹת כָּל הַקּוֹבֵעַ מָקוֹם לִתְפִלָּתוֹ אוֹיְבָיו נוֹפְלִים תַּחְתָּיו, וֵאלֹקֵי אַבְרָהָם בְּעֶזְרוֹ, וְנִקְרָא חָסִיד וְעָנָו מִתַּלְמִידָיו שֶׁל אַבְרָהָם אָבִינוּ. וְכָתְבוּ הַפּוֹסְקִים דְּצָרִיךְ שֶׁיְּהֵא לוֹ בְּבֵית הַכְּנֶסֶת מָקוֹם קָבוּעַ תָּמִיד שֶׁלֹּא יַחֲלִיפֶנּוּ בְּשׁוּם פָּנִים <span class="booklinks" onclick="sendBookLink(this)" onmouseover="setBookLinkTitle(this)">(רַק מֵחֲמַת אֹנֶס)</span> וְאָז תְּפִלָּתוֹ מְקֻבֶּלֶת. וְחָלִילָה לְזַלְזֵל בְּדָבָר שֶׁנִּפְסָק בַּשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(סי' צ סי"ט)</span> שֶׁהוּא חִיּוּב וְאָסוּר לְשַׁנּוֹתוֹ אִם לֹא לְצֹרֶךְ מְיֻחָד. עכ"ל.<p dir="rtl">
וְהַגָּאוֹן רַבִּי יְרוּחָם הַלֵּוִי מִמִּיר זצ"ל אָמַר עַל דִּבְרֵי הַשַּׁ"ס בְּרָכוֹת הַנַּ"ל, "הֵן לֹא אָמְרוּ חֲזַ"ל שֶׁאִם יֵשׁ לוֹ כַּוָּנוֹת גְּבוֹהוֹת הוּא מִתַּלְמִידָיו שֶׁל אַבְרָהָם אָבִינוּ, אֶלָּא אָמְרוּ אִם יֵשׁ לוֹ קְבִיעוּת מָקוֹם". ע"כ.<p dir="rtl">
וְכָל אָדָם יַאֲמִין שֶׁהַדַּלּוּת וְיַקְרוּת וּמִיתַת בָּנָיו חַס וְשָׁלוֹם בָּאִים לָאָדָם וְאֵין לוֹ הַצְלָחָה בְּמַשָּׂא וּמַתָּן שֶׁלּוֹ בַּעֲבוּר שֶׁאֵינוֹ מִתְפַּלֵּל בְּמָקוֹם קָבוּעַ (סֵפֶר הַגַּן, מוּבָא בְּאָרְחוֹת יֹשֶׁר לְהַגָּאוֹן הָרַב חַיִּים קַנְיֶבְסְקִי  שְׁלִיטָ"א עֵרֶךְ 'תְּפִלָּה', עי"ש הֶמְשֵׁךְ דְּבָרָיו הַנּוֹרָאִים).<p dir="rtl">
ג] לְעִתִּים הַתְּפִלָּה אֵינָהּ בְּמִנְיָן.<p dir="rtl">
בִּמְקוֹמוֹת אֵלֶּה מָצוּי מְאֹד שֶׁהַשַּׁ"ץ מְמַהֵר וְחֵלֶק מֵהַצִּבּוּר שֶׁעֲדַיִן לֹא הִשְׁלִים הַתְּפִלָּה עַד שְׁמוֹנֶה עֶשְׂרֵה אֵינוֹ מַתְחִיל שְׁמוֹנֶה עֶשְׂרֵה יַחַד עִם כָּל הַצִּבּוּר. וּפְעָמִים שֶׁחֵלֶק מֵהַמִּתְפַּלְּלִים מְמַהֲרִים וְעוֹד לִפְנֵי שֶׁהִגִּיעוּ הַשַּׁ"ץ וְכָל הַצִּבּוּר לִשְׁמוֹנֶה עֶשְׂרֵה מַתְחִילִים בַּעֲמִידָה, הָרָצִים יָצְאוּ מְבֹהָלִים וּדְחוּפִים "וְהַדָּת" נִטְּלָהּ.<p dir="rtl">
אוֹ שֶׁרַבּוּ הַמְאַחֲרִים, שֶׁלַּמְרוֹת שֶׁמִּתְפַּלְּלִים בְּדִלּוּגִים עוֹד לֹא הִסְפִּיקוּ לְהַגִּיעַ לִשְׁמוֹנֶה עֶשְׂרֵה, וּכְבָר הִתְחִילוּ הָאֲחֵרִים בַּעֲמִידָה.<p dir="rtl">
ד] בְּרָכוֹת לְבַטָּלָה. אֵין דַּי מִתְפַּלְּלִים שֶׁעוֹנִים אָמֵן בַּחֲזָרַת הַשַּׁ"ץ.<p dir="rtl">
גַּם מָצוּי בִּמְקוֹמוֹת אֵלֶּה שֶׁהַשַּׁ"ץ מְמַהֵר וּמַתְחִיל לִפְנֵי שֶׁיֵּשׁ דַּי מִתְפַּלְּלִים שֶׁיְּכוֹלִים לַעֲנוֹת וּבִּרְכוֹתָיו הָוֵי לְבַטָּלָה. וּמַפְסִידִים חֲזָרַת הַשַּׁ"ץ, שֶׁכָּתוּב שֶׁעוֹלָה לְמָקוֹם גָּבוֹהַּ יוֹתֵר מִתְּפִלַּת הַלַּחַשׁ. וְהוּא הַדִּין  לְגַבֵּי קַדִּישׁ, שֶׁמָּצוּי שָׁם שֶׁאֵין דַּי מִתְפַּלְּלִים שֶׁעוֹנִים אָמֵן.<p dir="rtl">
ה] פּוֹתֵחַ פֶּתַח לַמְאַחֲרִים לְהִתְפַּלֵּל בְּשָׁעָה מְאֻחֶרֶת, וְאַף לְאַחַר זְמַן קְרִיאַת שְׁמַע וּתְפִלָּה.<p dir="rtl">
מְסֻפָּר שֶׁרַבֵּנוּ הַגָּאוֹן הָרַב יִשְׂרָאֵל סַלַּנְטֶר הָיָה בְּאַכְסַנְיָה אַחַת, כְּשֶׁהִגִּיעַ סוֹף זְמַן קְרִיאַת שְׁמַע רָאָה שֶׁבְּנוֹ שֶׁל בַּעַל הָאַכְסַנְיָה יָשֵׁן. הִתְחִיל לִצְעֹק בְּקוֹל כְּדֵי לְעוֹרְרוֹ שֶׁיָּקוּם לִקְרֹא קְרִיאַת שְׁמַע בְּמוֹעֲדָהּ. יִתָּכֵן שֶׁעָשָׂה זֹאת מִדִּין תּוֹכָחָה וְעַרְבוּת, וְיִתָּכֵן שֶׁעָשָׂה זֹאת מִשּׁוּם שֶׁכַּאֲשֶׁר רוֹאִים אִחוּר בִּזְמַן קְרִיאַת שְׁמַע, הֲרֵי זֶה מַשְׁפִּיעַ בְּזִלְזוּלוֹ עַל הָרוֹאִים, וּבְצַעֲקָתוֹ הִדְגִּישׁ לְעַצְמוֹ חֲשִׁיבוּת הַדָּבָר.<p dir="rtl">
אָנוּ נִדְמֶה לָנוּ שֶׁאֵינֶנּוּ מֻשְׁפָּעִים מִמַּה שֶׁאָנוּ רוֹאִים וְשׁוֹמְעִים, הַתּוֹרָה מְעִידָה שֶׁהָרְאִיָּה מַשְׁפִּיעָה, "כִּי אַתֶּם רְאִיתֶם.. וַתִּרְאוּ אֶת שִׁקּוּצֵיהֶם וְאֶת גִּלֻּלֵיהֶם.. פֶּן יֵשׁ בָּכֶם שֹׁרֶשׁ פֹּרֶה רֹאשׁ וְלַעֲנָה". אִם רוֹאִים מֻשְׁפָּעִים. "אֲשֶׁר אַתֶּם זוֹנִים אַחֲרֵיהֶם" זוֹ מְצִיאוּת! <span class="booklinks" onclick="sendBookLink(this)" onmouseover="setBookLinkTitle(this)">(מֵהַסֵּפֶר שִׁמּוּשָׁהּ שֶׁל תּוֹרָה עמ' קו)</span>.<p dir="rtl">
וּבִפְרָט כְּשֶׁרוֹאִים בְּנֵי תּוֹרָה שֶׁמְּזַלְזְלִים בִּזְמַן קְרִיאַת שְׁמַע וּתְפִלָּה, וַאֲפִלּוּ מֵאֹנֶס, בְּכָל זֹאת הַדָּבָר מַשְׁפִּיעַ גַּם עַל אֲחֵרִים, שֶׁאוֹמְרִים הִנֵּה בָּאֲרָזִים נָפְלָה הַשַּׁלְהֶבֶת וְכוּ', וּכְבָר הֻתְּרָה וְכוּ' רַחֲמָנָא לִצְּלַן.<p dir="rtl">
<big><b>ב.</b></big> לְסִכּוּם:<p dir="rtl">
הַחֶסְרוֹנוֹת לִתְפִלָּה בַּשְּׁטִיבְּלָאךְ<p dir="rtl">
חִסָּרוֹן א':<p dir="rtl">
קָשֶׁה מְאֹד לְכַוֵּן בַּתְּפִלָּה כָּרָאוּי.<p dir="rtl">
חִסָּרוֹן ב':<p dir="rtl">
מַפְסִידִים הַמַּעֲלָה שֶׁל קוֹבֵעַ מָקוֹם לִתְפִלָּתוֹ.<p dir="rtl">
חִסָּרוֹן ג':<p dir="rtl">
מָצוּי שֶׁאֵינוֹ מִתְפַּלֵּל בְּמִנְיָן.<p dir="rtl">
חִסָּרוֹן ד':<p dir="rtl">
מָצוּי שֶׁאֵין דַּי מִתְפַּלְּלִים הָעוֹנִים אָמֵן בַּחֲזָרַת הַשַּׁ"ץ.<p dir="rtl">
חִסָּרוֹן ה':<p dir="rtl">
גּוֹרֵם לַעֲצֵלִים לְהִתְפַּלֵּל מְאֻחָר, וְאַף לְאַחַר זְמַן קְרִיאַת שְׁמַע וּתְפִלָּה.<p dir="rtl">
צַד הַזְּכוּת לְקִיּוּם הַשְּׁטִיבְּלָאךְ הוּא הֱיוֹתָם "הַצָּלָה" לַמְאַחֲרִים וְלַאֲנוּסִים.<p dir="rtl">
<h2 dir="rtl" id="612_yitgaber_kaari, פרק יב עצות נפלאות">פֶּרֶק יב - עֵצוֹת נִפְלָאוֹת</h2><p dir="rtl">
<big><b>א.</b></big> כָּתַב הַמְּסִלַּת יְשָׁרִים <span class="booklinks" onclick="sendBookLink(this)" onmouseover="setBookLinkTitle(this)">(פֶרֶק ח)</span>: "וְכַאֲשֶׁר יִתְאַמֵּת אֵצֶל הָאָדָם גֹּדֶל עֵרֶךְ הַמִּצְווֹת וְרֹב חוֹבָתוֹ בָּהֶם, וַדַּאי שֶׁיִּתְעוֹרֵר לִבּוֹ אֶל הָעֲבוֹדָה וְלֹא יִתְרַפֶּה מִמֶּנָּה". עכ"ל.<p dir="rtl">
וְנִרְאֶה לְבָאֵר זֹאת עַל פִּי מַה שֶּׁשָּׁמַעְתִּי מֵהַמַּשְׁגִּיחַ הַגָּאוֹן הַצַּדִּיק ר' דָּן סֶגַל שְׁלִיטָ"א עַל דִּבְרֵי הַגְּמָרָא בִּבְרָכוֹת <span class="booklinks" onclick="sendBookLink(this)" onmouseover="setBookLinkTitle(this)">(לב ע"ב)</span> אַרְבָּעָה דְּבָרִים צְרִיכִים חִזּוּק, וְאֵלּוּ הֵם תּוֹרָה תְּפִלָּה וְכוּ'. וְשָׁאַל הַמַּשְׁגִּיחַ, וְכִי הַתּוֹרָה צְרִיכָה חִזּוּק, הֲלֹא כָּתוּב "הַשֵּׁם עֹז לְעַמּוֹ יִתֵּן", דְּהַתּוֹרָה נִקְרֵאת עֹז! וְכֵן תְּפִלָּה וּשְׁאַר הַדְּבָרִים, וְכִי הֵם צְרִיכִים חִזּוּק, אַדְּרַבָּה אֲנַחְנוּ צְרִיכִים חִזּוּק עַל מְנַת לְקַיְּמָם?!<p dir="rtl">
וְתֵרֵץ שֶׁבֶּאֱמֶת הָאָדָם לֹא צָרִיךְ חִזּוּק, שֶׁלְּמַה שֶׁלִּבּוֹ חָפֵץ יֵשׁ לוֹ כֹּחוֹת עֲצוּמִים. לְתַאֲווֹת וְכֶסֶף, אֵין הָאָדָם צָרִיךְ שׁוּם חִזּוּק, וְהוּא מֵעַצְמוֹ מִתְאַמֵּץ בְּכָל כֹּחוֹ לְהַשִּׂיגָם.<p dir="rtl">
הַדָּבָר הַיָּחִיד שֶׁצָּרִיךְ לְחַזֵּק הוּא אֶת הַ"לִּבּוֹ חָפֵץ" – דְּהַיְנוּ כְּכָל שֶׁיִּגְדַּל עֵרֶךְ הַתּוֹרָה וְהַתְּפִלָּה בְּעֵינָיו כָּךְ יִגְדַּל חֶפְצוֹ בַּעֲשִׂיָּתָן, וּמִמֵּילָא יַשְׁקִיעַ כָּל כֹּחוֹתָיו לְהַשִּׂיגָן. עכת"ד.<p dir="rtl">
וּכְמוֹ שֶׁאָמַר הָאוֹר הַחַיִּים הַקָּדוֹשׁ <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים כו, יא)</span> בְּעִנְיַן הַתּוֹרָה הַקְּדוֹשָׁה "שֶׁאִם הָיוּ בְּנֵי אָדָם מַרְגִּישִׁין בִּמְתִיקוּת וְעַרְבוּת טוּב הַתּוֹרָה, הָיוּ מִשְׁתַּגְּעִים וּמִתְלַהֲטִים אַחֲרֶיהָ, וְלֹא יֵחָשֵׁב בְּעֵינֵיהֶם מְלֹא עוֹלָם כֶּסֶף וְזָהָב לִמְאוּמָה, כִּי הַתּוֹרָה כּוֹלֶלֶת כָּל הַטּוֹבוֹת שֶׁבָּעוֹלָם. עכ"ל הַקָּדוֹשׁ.<p dir="rtl">
עַל כֵּן חָשׁוּב לְהִתְבּוֹנֵן בַּסְּפָרִים וּבַמַּאֲמָרִים הַמְבָאֲרִים אֶת עֵרֶךְ הַתְּפִלָּה וְגֹדֶל חֲשִׁיבוּתָהּ (בְּסוֹף הַשַּׁעַר הַשֵּׁנִי תִּמְצָא לִקּוּט בְּעִנְיָן זֶה), וְלַחֲזֹר עֲלֵיהֶם שׁוּב וָשׁוּב בְּהִתְפַּעֲלוּת וּבִשְׂפָתַיִם דּוֹלְקוֹת כְּדִבְרֵי הַגָּאוֹן הָרַב יִשְׂרָאֵל סַלַּנְטֶר זצ"ל, וְאָז יִגְבַּר חֶשְׁקוֹ וּרְצוֹנוֹ וִיחַכֶּה וִיצַפֶּה לְעֵת הַתְּפִלָּה וְיִזְדָּרֵז וְיַקְדִּים בּוֹאוֹ אֵלֶיהָ (וּרְאֵה עוֹד בְּפֶרֶק הַנַּ"ל בִּמְסִלַּת יְשָׁרִים  דְּבָרִים נִפְלָאִים כֵּיצַד יַגְבִּיר חֶשְׁקוֹ לְקִיּוּם מִצְווֹת הַשֵּׁם).<p dir="rtl">
וּנְסַיֵּם עֵצָה זוֹ בְּמָשָׁל נָאֶה שֶׁהֵבִיא הַמַּשְׁגִּיחַ הַגָּאוֹן הַצַּדִּיק ר' דָּן סֶגַל שְׁלִיטָ"א בְּעִנְיָן זֶה.<p dir="rtl">
לִיהוּדִי אֶחָד הָיְתָה מַכֹּלֶת, מִמֶּנָּה הָיָה מְפַרְנֵס אֶת בְּנֵי בֵּיתוֹ בְּרֶוַח. יוֹם יוֹם הָיְתָה מְכִינָה לוֹ אִשְׁתּוֹ אֹכֶל וּשְׁתִיָּה בְּשִׁעוּר שֶׁיַּסְפִּיק לוֹ לְמֶשֶׁךְ כָּל הַיּוֹם וּמַנִּיחָה בְּאַמְתַּחְתּוֹ. יוֹם אֶחָד חָזַר הָאִישׁ לְבֵיתוֹ, וּלְהַפְתָּעַת אִשְׁתּוֹ מָצְאָה שֶׁלֹּא שָׁלַח יָד בְּכָל הַמָּזוֹן שֶׁהֵכִינָה לוֹ. "הַאִם עִנִּיתָ נַפְשְׁךָ בְּצוֹם הַיּוֹם?!" – שָׁאֲלָה. וַיַּעַן לָהּ בְּשִׂמְחָה "וּלְוַאי וְכָל יוֹם אָצוּם מֵהַסִּבָּה שֶׁבְּגִינָהּ צַמְתִּי הַיּוֹם!".<p dir="rtl">
הִתְפַּלְּאָה אִשְׁתּוֹ בְּיוֹתֵר – גַּם צַמְתָּ, גַּם בָּאתָ שָׂמֵחַ כְּמִי שֶׁאָכַל וְשָׁתָה מַעֲדַנֵּי מֶלֶךְ, וְגַם תְּיַחֵל לְצוֹם נוֹסָף כָּזֶה.. מַהִי אֵפוֹא הַסִּבָּה שֶׁגָּרְמָה לְךָ לְצוֹם מְיֻחָד כָּזֶה?<p dir="rtl">
וַיַּעֲנֶהָ לֵאמֹר: מֵרֹב קוֹנִים שֶׁפָּקְדוּ אֶת הַחֲנוּת מִבֹּקֶר הַשְׁכֵּם עַד בֵּין הָעַרְבַּיִם לֹא הָיָה סִפֵּק בְּיָדִי אֲפִלּוּ לִרְאוֹת מַה הֵכַנְתְּ!<p dir="rtl">
בָּרוּךְ הַשֵּׁם שֶׁהִשְׁפִּיעַ עָלֵינוּ רֹב טוּבוֹ וְחַסְדּוֹ כְּהַיּוֹם הַזֶּה..<p dir="rtl">
ע"כ הַמָּשָׁל. וְהַנִּמְשָׁל: כָּל הַקְּשָׁיִים נֶעֱלָמִים כְּשֶׁהַמַּטָּרָה חֲשׁוּבָה וְנִכְסֶפֶת.<p dir="rtl">
אֵין הַקֹּשִׁי – קֹשִׁי, אֶלָּא חֹסֶר הַמַּטָּרָה בַּקֹּשִׁי הוּא הַקֹּשִׁי!<p dir="rtl">
<big><b>ב.</b></big> וְהַמַּטָּרָה הַחֲשׁוּבָה אֲשֶׁר צָרִיךְ הָאָדָם לָשִׂים נֶגֶד עֵינָיו שֶׁבִּשְׁבִילָהּ עָלָיו לְהִזְדָּרֵז וְלָקוּם, אֵינָהּ רַק הַתְּפִלָּה, אֶלָּא גַּם לִמּוּד הַתּוֹרָה הַקְּדוֹשָׁה וְכָל עֲבוֹדַת הַשֵּׁם, וּכְמוֹ שֶׁמְּסֻפָּר עַל הַגָּאוֹן ר' בָּרוּךְ בֶּער לֵיבּוֹבִיץ זצ"ל בַּעַל הַ"בִּרְכַּת שְׁמוּאֵל", שֶׁאָמַר פַּעַם, כְּשֶׁאֲנִי קָם בַּבֹּקֶר מִשְּׁנָתִי מַמְתִּינִים כִּבְיָכוֹל לְיַד עַרְשִׂי הַ"שַׁאֲגַת אַרְיֵה" וְהַ"נְתִיבוֹת", וּמְצַפִּים בְּקֹצֶר רוּחַ שֶׁאֶטֹּל שְׁתֵּי יָדַי בְּמַיִם כְּדֵי שֶׁאוּכַל לִלְמֹד בְּתוֹרָתָם. עכ"ד. וְכָךְ צָרִיךְ כָּל אָדָם לְשַׁעֵר בְּדַעְתּוֹ, שֶׁהַתַּנָּאִים, הָאֲמוֹרָאִים, הָרִאשׁוֹנִים וְהָאַחֲרוֹנִים, כֻּלָּם  כִּבְיָכוֹל מְחַכִּים וּמַמְתִּינִים לוֹ שֶׁיָּקוּם מִמִּטָּתוֹ וְיִלְמַד תּוֹרָתָם, וְעַל יְדֵי זֶה תִּהְיֶינָה שִׂפְתוֹתֵיהֶם דּוֹבְבוֹת בַּקֶּבֶר, דָּבָר שֶׁהוּא תַּעֲנוּג גָּדוֹל לָהֶם, וּבְכָךְ יִתְמַלֵּא חֵשֶׁק רָצוֹן וְשִׂמְחָה לָקוּם בִּזְרִיזוּת <span class="booklinks" onclick="sendBookLink(this)" onmouseover="setBookLinkTitle(this)">(שִׂיחוֹת בַּעֲבוֹדַת ה', ש"ב יִתְגַּבֵּר כַּאֲרִי)</span>.<p dir="rtl">
<big><b>ג.</b></big> וְנָבִיא כָּאן עוֹד מַה שֶּׁמַרְחִיב שָׁם בַּסֵּפֶר שִׂיחוֹת בַּעֲבוֹדַת ה' הָרַעְיוֹן הַנַּ"ל, שֶׁעַל יְדֵי שֶׁיִּתְבָּרְרוּ לָאָדָם הַמַּטָּרוֹת הַחֲשׁוּבוֹת לְמַעֲנָן עָלָיו לָקוּם יָסוּרוּ כָּל הַקְּשָׁיִים לָקוּם בִּזְרִיזוּת:. .הָבָה נְשַׁעֵר לְעַצְמֵנוּ מַה הַרְגָּשָׁתוֹ שֶׁל אָדָם שֶׁבָּא לְבֵית הַכְּנֶסֶת בְּיוֹם הַכִּפּוּרִים וּמִתְפַּלֵּל שַׁחֲרִית מוּסָף וּמִנְחָה, וּבְסוֹף מִנְחָה מַרְגִּישׁ חֻלְשָׁה גְּדוֹלָה וַעֲיֵפוּת כְּבֵדָה, וּלְשִׂמְחָתוֹ הָרַבָּה שׁוֹמֵעַ אֵיךְ שֶׁדּוֹפְקִים עַל הַשֻּׁלְחָן וּמוֹדִיעִים שֶׁתִּהְיֶה חֲצִי שָׁעָה הַפְסָקָה קֹדֶם נְעִילָה.. וְהוֹלֵךְ לְחֶדֶר צְדָדִי וְנִרְדָּם שָׁם עַל הַסַּפְסָל, וּפִתְאֹם מֵקִיץ מִתַּרְדֵּמָתוֹ וְשׁוֹמֵעַ צְעָקוֹת מִבֵּית הַמִּדְרָשׁ "פְּתַח לָנוּ שַׁעַר, בְּעֵת נְעִילַת שַׁעַר, כִּי פָנָה יוֹם..". מַה הַהֶרְגֵּשׁ שֶׁלּוֹ בִּרְגָעִים כָּאֵלּוּ, הַאִם חוֹשֵׁב הוּא כִּי רוֹצֶה לְהַמְשִׁיךְ שְׁנָתוֹ הָעֲרֵבָה עָלָיו? – בְּוַדַּאי שֶׁמַּחְשָׁבָה כָּזוֹ לֹא תַּעֲלֶה עַל דַּעְתּוֹ, אֶלָּא יִקְפֹּץ בִּזְרִיזוּת, וְיַחֲשֹׁב לְעַצְמוֹ: הִפְסַדְתִּי אֶת חֶצְיָהּ הָרִאשׁוֹן שֶׁל נְעִילָה, לְכָל הַפָּחוֹת לֹא אַפְסִיד אֶת חֶצְיָהּ הַשֵּׁנִי, וְיָרוּץ לְבֵית הַמִּדְרָשׁ בִּזְרִיזוּת נִפְלָאָה.<p dir="rtl">
כַּדָּבָר הַזֶּה הוּא בְּכָל בֹּקֶר וּבֹקֶר, בְּעֵת שֶׁקָּם הַבָּחוּר מִשְּׁנָתוֹ, יֵדַע שֶׁהִנּוֹ עוֹמֵד בְּאֶמְצַע תְּפִלַּת נְעִילָה, וְעוֹד מְעַט תִּגָּמֵר הַתְּפִלָּה, וְהַזְּמַן הַקָּדוֹשׁ הַזֶּה יֵלֵךְ וְלֹא יָשׁוּב עוֹד, וְעָלָיו לַחֲטֹף כַּמָּה שֶׁיָּכוֹל, וּלְהַקְדִּים כַּמָּה שֶׁיּוֹתֵר, כְּדֵי לִזְכּוֹת לְעוֹד שָׁעָה שֶׁל נְעִילָה. וְאֵין זוֹ גּוּזְמָא כְּלָל, כִּי כָּךְ גִּלָּה לָנוּ הָרַב הַקָּדוֹשׁ ר' יִצְחָק אַיְזִיק מִזִּידִיטְשׁוֹב זי"ע בִּלְשׁוֹן קָדְשׁוֹ: "אַ אִיד קֶען זִיךְ אוֹיְסְבֶּעטִין וִוינְטֶער פַארְטָאגְ'ס וִוי יוֹם הַקָּדוֹשׁ בַּיי נְעִילָה" (=יְהוּדִי יָכוֹל לְבַקֵּשׁ וְלִפְעֹל מֵהַקָּבָּ"ה בְּאַשְׁמֹרֶת יְמֵי הַחֹרֶף, כְּמוֹ בַּיּוֹם הַקָּדוֹשׁ בִּנְעִילָה). עכל"קֹ <span class="booklinks" onclick="sendBookLink(this)" onmouseover="setBookLinkTitle(this)">(הוּבָא בְּאוֹצַר יִשְׂרָאֵל ח"א עמ' רמב)</span>.<p dir="rtl">
וּבַזֹּהַר הַקָּדוֹשׁ בָּלָק <span class="booklinks" onclick="sendBookLink(this)" onmouseover="setBookLinkTitle(this)">(דַּף רד.)</span> כָּתַב עוֹד יוֹתֵר, דְּכָל יוֹם וְיוֹם כְּשֶׁבָּא הַבֹּקֶר, נִתְעוֹרֵר בָּעוֹלָם מִדַּת הַחֶסֶד, וְהוּא עֵת רָצוֹן לַכֹּל – אֲפִלּוּ לָרְשָׁעִים, וְאָז הַקָּבָּ"ה מְבַקֵּשׁ זְכוּת עַל הָאָדָם, וְאִם הָאָדָם נִמְצָא בִּתְפִלָּה אוֹ שֶׁהוּא מֵהָעוֹסְקִים בִּתְשׁוּבָה, הַקָּבָּ"ה מְרַחֵם עָלָיו וְכוּ', עי"ש עוֹד דְּבָרִים נִפְלָאִים. וְאִם כֵּן פָּשׁוּט הוּא שֶׁכָּל רֶגַע שֶׁמְּאַחֵר לָקוּם, הֲלֹא הִיא אֲבֵדָה נוֹרָאָה שֶׁאֵין לָהּ הֲשָׁבָה, כִּי כָל תְּפִלָּה, כָּל מִצְוָה, וְכָל רֶגַע שֶׁל תּוֹרָה שֶׁיַּרְוִיחַ בִּרְגָעִים אֵלּוּ הֵם אוֹצָר יָקָר מְאֹד שֶׁאֵין לוֹ תְּמוּרָה עוֹלָמִית.<p dir="rtl">
וּמְסֻפָּר עַל הָרַב הַקָּדוֹשׁ ר' שִׂמְחָה זִיסְל מִקֶּעלֶם זי"ע, הַמְפֻרְסָם בְּשֵׁם "הַסַּבָּא מִקֶּעלְם", שֶׁהָיָה דַּרְכּוֹ כָּל בֹּקֶר לְעוֹרֵר אֶת בָּנָיו הַקְּטַנִּים בְּקָרְאוֹ: "קִינְדֶערְלַאךְ, אִיהְר פַארְשְׁלָאפְט אַ מְלוּכָה!" <span class="booklinks" onclick="sendBookLink(this)" onmouseover="setBookLinkTitle(this)">(=יְלָדִים, הֲרֵי אַתֶּם מְאַבְּדִים אֶת הַמְּלוּכָה!)</span>. שֶׁהֲרֵי הִמְלִיךְ הַקָּבָּ"ה אֶת הָאָדָם עַל הַבְּרִיאָה <span class="booklinks" onclick="sendBookLink(this)" onmouseover="setBookLinkTitle(this)">(הַמְּאוֹרוֹת הַגְּדוֹלִים עמ' עט)</span>.<p dir="rtl">
בְּכָל בֹּקֶר זוֹכֶה כָּל בָּחוּר<span class="booklinks" onclick="sendBookLink(this)" onmouseover="setBookLinkTitle(this)">(כָּל אָדָם)</span> לְמַלְכוּת גְּדוֹלָה וַעֲצוּמָה, וְאָסוּר לוֹ לְאַבֵּד אַף רֶגַע אֶחָד מִמַּלְכוּת זוֹ, כְּמוֹ שֶׁהַצַּדִּיקִים זי"ע הָיוּ מְסַפְּרִים עַל הַקֵּיסָר הַגָּדוֹל בְּשֵׁם "נַאפּוֹלְיוֹן", שֶׁכָּבַשׁ כִּמְעַט אֶת כָּל הָעוֹלָם כֻּלּוֹ תַּחְתָּיו, וְהוּא הָיָה כָּל כָּךְ טָרוּד בְּמִלְחֲמוֹתָיו יוֹמָם וְלַיְלָה עַד שֶׁכִּמְעַט לֹא הָיָה יָשֵׁן כְּלָל, כְּשֶׁאִמּוֹ הוֹכִיחָה אוֹתוֹ פַּעַם עַל שֶׁמְּמַעֵט כָּל כָּךְ בְּשֵׁנָה, אָמַר לָהּ: הֲלֹא יֵשׁ לִי מַלְכוּת כָּל כָּךְ גְּדוֹלָה בְּיָדַי וּבְעֵת שֶׁאֲנִי יָשֵׁן הֲרֵי אֵינִי מֶלֶךְ, וְלָכֵן אֲנִי מְמַעֵט כָּל מַה שֶּׁאֶפְשָׁר, כְּדֵי שֶׁאֶהְיֶה יוֹתֵר זְמַן מֶלֶךְ, וְלֹא אֲאַבֵּד אֶת הַמַּלְכוּת <span class="booklinks" onclick="sendBookLink(this)" onmouseover="setBookLinkTitle(this)">(אִיךְ זָאל נִישְׁט פַארְשְׁלָאפְן דִּי מַלְכוּת)</span>. צַדִּיקֵי קֶדֶם זי"ע הָיוּ חוֹזְרִים וּמְשַׁנְּנִים לְעַצְמָם תָּמִיד אֶת דְּבָרָיו אֵלּוּ, שֶׁיֵּשׁ לִלְמֹד מִזֶּה קַל וָחֹמֶר עַל הַמַּלְכוּת שֶׁלָּנוּ, מַמְלֶכֶת כֹּהֲנִים וְגוֹי קָדוֹשׁ, לֹא לְאַבֵּד אֶת הַמַּלְכוּת. וְאֵין זֶה רַק מַלְכוּת גְּרֵידָא בָּעוֹלָם הַזֶּה, אֶלָּא מוֹשֵׁל הוּא עַל כָּל הָעוֹלָמוֹת, וְהַנְהָגַת כָּל הָעוֹלָמוֹת כֻּלָּם תְּלוּיִים בּוֹ מַמָּשׁ, כְּמוֹ שֶׁכָּתַב הָרַב הַקָּדוֹשׁ ר' אֱלִימֶלֶךְ מִגְּרָאדְזִיסְק זי"ע בְּסִפְרוֹ דִּבְרֵי אֱלִימֶלֶךְ <span class="booklinks" onclick="sendBookLink(this)" onmouseover="setBookLinkTitle(this)">(פ' חֻקַּת בד"ה א"י בא"ר)</span> וְזֶה לְשׁוֹנוֹ: כִּי כָּל הָאָדָם בְּקוּמוֹ מִמִּטָּתוֹ צָרִיךְ לַחֲשֹׁב כִּי הוּא "שַׂר עַל כָּל הָעוֹלָמוֹת", וְהֵמָּה בְּיָדוֹ לְסַלְּקָא אוֹ לְנַחֲתָא וְכוּ', עכל"ק.<p dir="rtl">
וְיָדוּעַ עַל הָרַב הַקָּדוֹשׁ מִצַּאנְז זי"ע שֶׁכִּמְעַט לֹא הָיָה יָשֵׁן, וּפַעַם בְּקוּמוֹ מִתַּרְדֵּמָתוֹ צָעַק "הֲלֹא אַתָּה יוֹתֵר זָקֵן מִמֶּנִּי!" וְהַגַּבַּאי הִשְׁתּוֹמֵם וְלֹא יָדַע מַאי קָאָמַר. הִסְבִּיר לוֹ הָרַב הַקָּדוֹשׁ אֶת דְּבָרָיו, כִּי הַיֵּצֶר הָרַע בָּא אֵלָיו בְּטַעֲנָה שֶׁיַּמְשִׁיךְ בִּשְׁנָתוֹ כִּי כְּבָר זָקֵן הוּא וְחַלָּשׁ וְכַדּוֹ', לָכֵן אָמַר לוֹ: הֲלֹא אַתָּה הַיֵּצֶר הָרַע זָקֵן הַרְבֵּה יוֹתֵר מִמֶּנִּי, וְעִם כָּל זֶה יֵשׁ לְךָ כֹּחַ גָּדוֹל וְחָזָק כָּזֶה, וּכְמוֹ שֶׁאָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(סֻכָּה נב.)</span> יִצְרוֹ שֶׁל אָדָם "מִתְגַּבֵּר" עָלָיו בְּכָל יוֹם, וְאִם כֵּן כָּל שֶׁכֵּן שֶׁאֲנִי צָרִיךְ לְהִתְחַזֵּק נֶגְדְּךָ לַמְרוֹת הַזִּקְנָה, עכד"ק <span class="booklinks" onclick="sendBookLink(this)" onmouseover="setBookLinkTitle(this)">(הוּבָא בְּזָכוֹר לְאַבְרָהָם עמ' טו)</span>.<p dir="rtl">
וּבִפְרָט בָּחוּר בִּישִׁיבָה, שֶׁהַמַּלְכוּת שֶׁלּוֹ עוֹלָה עַל כֻּלָּן, כְּמוֹ שֶׁכָּתַב הָרַב הַקָּדוֹשׁ הַיִּשְׂמַח מֹשֶׁה זי"ע בְּמִכְתָּב לִבְנוֹ, וְזֶה לְשׁוֹנוֹ: "שָׁעָה אַחַת בִּשְׁנוֹת הַבַּחֲרוּת כְּשָׁנָה שְׁלֵמָה בִּשְׁנוֹת הָעֲמִידָה". עכ"ל. אִם רַק נִתְבּוֹנֵן מַה מּוּנָח בְּתֵבוֹת אֵלּוּ, כָּל הַהַשְׁפָּעוֹת שֶׁזּוֹכִים עֲבוּר שָׁנָה שְׁלֵמָה שֶׁל יְגִיעָה עֲצוּמָה בְּתוֹרָה וַעֲבוֹדַת ה', יָכוֹל כָּל בָּחוּר לִזְכּוֹת עֲבוּר עֲבוֹדָה שֶׁל שָׁעָה אַחַת, יֵשׁ קוֹנֶה עוֹלָמוֹ בְּשָׁעָה אַחַת. וְאִם נַעֲשֶׂה חֶשְׁבּוֹן מְדֻיָּק, יֵצֵא לָנוּ מִזֶּה שֶׁכָּל דַּקָּה שֶׁל בָּחוּר יֵשׁ בּוֹ כֹּחַ שֶׁל בְּעֵרֶךְ "שָׁבוּעַ" שֶׁל שְׁנוֹת הָעֲמִידָה, וְאִם כֵּן עַל כָּל רֶגַע וְרֶגַע שֶׁהַבָּחוּר מְמַהֵר לָקוּם וּלְנַצֵּל דַּקָּה זוֹ לְתוֹרָה וַעֲבוֹדַת ה', מַרְוִיחַ הוּא מַלְכוּת גְּדוֹלָה וַעֲצוּמָה לְנֶצַח נְצָחִים. כַּמָּה גְּדוֹלָה זְכוּתוֹ, וְכַמָּה כְּדַאי הוּא לָקוּם בִּזְרִיזוּת לַעֲבוֹדַת ה', וְלֹא לְאַבֵּד אֶת הַמַּלְכוּת (וְאַל יִפָּלֵא בְּעֵינֶיךָ דָּבָר זֶה, דְּצֵא וּרְאֵה הִתְפַּתְּחוּת גּוּפוֹ וְשִׂכְלוֹ שֶׁל תִּינוֹק מִיּוֹמוֹ הָרִאשׁוֹן עַד גִּיל הַבַּחֲרוּת, בְּיַחַס לְהִתְפַּתְּחוּתוֹ מִגִּיל הַבַּחֲרוּת, הַמְלַקֵּט).<p dir="rtl">
<big><b>ד.</b></big> עֵצָה נוֹסֶפֶת הִיא מַה שֶּׁמּוּבָא בַּסְּפָרִים הַקְּדוֹשִׁים, מַעֲשֶׂה בְּחָסִיד אֶחָד שֶׁהָיָה צָרִיךְ לְהִתְיַצֵּב לְשָׁרֵת בַּצָּבָא, וּמִשּׁוּם אֵיזוֹ סִבָּה שִׁחְרְרוּהוּ וּפְטָרוּהוּ לְגַמְרֵי מִלְּשָׁרֵת בַּצָּבָא, כְּשֶׁחָזַר לְבֵיתוֹ מָלֵא שִׂמְחָה עַל הַחֶסֶד שֶׁעָשָׂה לוֹ הַשֵּׁם יִתְבָּרַךְ, הִתְבּוֹנֵן בְּעַצְמוֹ אֵיזוֹ הַכָּרַת הַטּוֹב יוּכַל לָתֵת לְהַקָּבָּ"ה כְּקָרְבַּן תּוֹדָה עַל רֹב חַסְדּוֹ, וְעָלָה בְּדַעְתּוֹ דָּבָר נִפְלָא. הִנֵּה בְּסֵדֶר הַיּוֹם שֶׁבְּמַחֲנוֹת הַצָּבָא הַדֶּרֶךְ הִיא שֶׁכָּל בֹּקֶר בָּא הַמְפַקֵּד הָרָאשִׁי וּמֵעִיר אֶת הַחַיָּלִים מִשְּׁנָתָם עַל יְדֵי צְעָקָה גְּדוֹלָה, וְכֻלָּם כְּאֶחָד צְרִיכִים בְּאוֹתוֹ רֶגַע לִקְפֹּץ מִמִּטָּתָם, לְהִתְלַבֵּשׁ בִּמְהִירוּת, וְלַעֲמֹד מוּכָנִים לְמִלְחָמָה תּוֹךְ חֲצִי דַּקָּה כְּשֶׁחַרְבוֹתֵיהֶם שְׁלוּפוֹת בִּידֵיהֶם, וְאָז נוֹתֵן הַמְפַקֵּד עוֹד צְעָקָה גְּדוֹלָה וְכֻלָּם כְּאֶחָד צְרִיכִים לָרוּץ בִּמְהִירוּת עַד לָעֵבֶר הַשֵּׁנִי שֶׁל הַשָּׂדֶה, וּבְכָךְ מַרְגִּיל אוֹתָם לִהְיוֹת מְלֻמְּדֵי מִלְחָמָה, וְאִם לֹא יַצְלִיחוּ לַעֲשׂוֹת הַנַּ"ל בַּמְּהִירוּת הַנִּדְרֶשֶׁת מֵהֶם, יְקַבְּלוּ עֹנֶשׁ גָּדוֹל וּמַכּוֹת קָשׁוֹת וְאַכְזָרִיּוֹת עַד שֶׁיִּלְמְדוּ לְהִזָּהֵר לְמַלֵּא אֶת תַּפְקִידָם בִּשְׁלֵמוּת.<p dir="rtl">
וְאִם כָּל זֶה בִּשְׁבִיל גּוֹי שָׁפֵל וְנִבְזֶה שֶׁרוֹצֶה לַעֲרֹךְ מִלְחָמוֹת רַק בִּשְׁבִיל כְּבוֹדוֹ הַמְדֻמֶּה, אִם כֵּן כַּמָּה עָלָיו לְהַכִּיר טוֹבָה לַבּוֹרֵא יִתְבָּרַךְ שֶׁבִּמְקוֹם זֶה זָכָה לַעֲבֹד עֲבוֹדָה קְדוֹשָׁה זוֹ לְמֶלֶךְ מַלְכֵי הַמְּלָכִים, הַקָּבָּ"ה הָרוֹצֶה רַק בְּטוֹבָתֵנוּ, וִישַׁלֵּם לוֹ עַל זֶה שָׂכָר נִפְלָא אֲשֶׁר עַיִן לֹא רָאֲתָה.<p dir="rtl">
דָּבָר זֶה צָרִיךְ כָּל בָּחוּר לְהִתְבּוֹנֵן בְּקוּמוֹ מִשְּׁנָתוֹ בַּבֹּקֶר, כְּשֶׁאוֹמֵר מוֹדֶה אֲנִי לְפָנֶיךָ מֶלֶךְ חַי וְקַיָּם שֶׁהֶחֱזַרְתָּ בִּי נִשְׁמָתִי "בְּחֶמְלָה", לְאֵיזוֹ חֶמְלָה גְּדוֹלָה זָכִיתִי הַיּוֹם, הַקָּבָּ"ה הֶחֱזִיר בִּי נִשְׁמָתִי בְּתוֹר בָּחוּר יְשִׁיבָה הַזּוֹכֶה לַעֲמֹד וּלְשָׁרֵת לְפָנָיו יִתְבָּרַךְ עֲבוֹדַת הַקֹּדֶשׁ בַּיְּשִׁיבָה הַקְּדוֹשָׁה, וְלֹא בְּתוֹר חַיָּל מִסְכֵּן הַצָּרִיךְ לָקוּם בִּזְרִיזוּת כְּדֵי לְשָׁרֵת בַּצָּבָא, לְמַלְּאוֹת רְצוֹן אֲנָשִׁים שְׁפֵלִים וְנִבְזִים. אַשְׁרֵינוּ מַה טּוֹב חֶלְקֵנוּ וּמַה נָּעִים גּוֹרָלֵנוּ, בָּרוּךְ אַתָּה ה' שֶׁלֹּא עָשַׂנִי עָבֶד! וּבְשִׂמְחָה  זוֹ יַחַד עִם לֵב מָלֵא אַהֲבָה וְהַכָּרַת הַטּוֹב לַהַקָּבָּ"ה, יִקְפֹּץ מֵהַמִּטָּה בִּזְרִיזוּת יְתֵרָה וּבְשִׂמְחָה רַבָּה וַעֲצוּמָה, מִתּוֹךְ שֶׁבַח וְהוֹדָיָה לַהַשֵּׁם יִתְבָּרַךְ עַל גֹּדֶל חֶלְקוֹ וְגוֹרָלוֹ. וּבִפְרָט שֶׁהֲרֵי הַקָּבָּ"ה יְשַׁלֵּם לוֹ שָׂכָר גָּדוֹל מְאֹד עַל הַשְׁכָּמָה זוֹ עַצְמָהּ, כְּמוֹ שֶׁאָמְרוּ חֲזַ"ל שֶׁהַשְׁכָּמַת בֵּית הַמִּדְרָשׁ בְּשַׁחֲרִית הִיא מֵהַדְּבָרִים שֶׁאָדָם אוֹכֵל פֵּרוֹתֵיהֶם בָּעוֹלָם הַזֶּה וְהַקֶּרֶן קַיֶּמֶת לוֹ לָעוֹלָם הַבָּא <span class="booklinks" onclick="sendBookLink(this)" onmouseover="setBookLinkTitle(this)">(ע"כ מֵהַסֵּפֶר שִׂיחוֹת בַּעֲבוֹדַת ה')</span>.<p dir="rtl">
<big><b>ה.</b></big> מִדִּבְרֵי סֵפֶר אָרְחוֹת צַדִּיקִים <span class="booklinks" onclick="sendBookLink(this)" onmouseover="setBookLinkTitle(this)">(שַׁעַר טו)</span> יֵשׁ לִלְמֹד עֵצָה נִפְלָאָה לַחֲפֵצִים לְהִזְדָּרֵז וְלַחֲטֹף כָּל מִצְוָה הַמַּגִּיעָה לְיָדָם: כִּי הַזְּרִיזוּת תְּלוּיָה בְּלֵב הָאָדָם, כְּשֶׁהָאָדָם מְפַנֶּה לִבּוֹ מִכָּל הַמַּחְשָׁבוֹת הָאֲחֵרוֹת שֶׁיֵּשׁ בּוֹ וְתוֹפֵס מַחְשָׁבָה אַחַת, אָז הוּא בְּלִי סָפֵק שֶׁיַּצְלִיחַ. עכ"ל.<p dir="rtl">
וְהַכַּוָּנָה בִּדְבָרָיו, לְסַלֵּק מַחְשָׁבוֹת אֲחֵרוֹת שֶׁהֵן סִבָּה לֹא לַעֲשׂוֹת אֶת מַעֲשֵׂה הַמִּצְוָה שֶׁהוּא חָפֵץ לַעֲשׂוֹת, וְלַחֲשֹׁב רַק עַל רְצוֹנוֹ לַעֲשׂוֹת רְצוֹן הַשֵּׁם, וְעַל דֶּרֶךְ שֶׁאָמְרוּ בַּטֵּל רְצוֹנְךָ מִפְּנֵי רְצוֹנוֹ, עי"ש, וְדָבָר זֶה גּוֹרֵם מִמֵּילָא שֶׁעוֹשֶׂה אֶת רְצוֹן הַשֵּׁם בִּזְרִיזוּת.<p dir="rtl">
<big><b>ו.</b></big> וְנִרְאֶה שֶׁכְּדֵי לְקַיֵּם דָּבָר בִּזְרִיזוּת צָרִיךְ גַּם כֵּן לְרַכֵּז הַמַּחְשָׁבָה וְכָל הַכֹּחוֹת רַק בַּדָּבָר שֶׁאוֹתוֹ רוֹצִים לְקַיֵּם בְּאוֹתוֹ זְמַן, וְלֹא לָתֵת מָקוֹם לְשׁוּם מַחְשָׁבָה אַחֶרֶת. וּבְאֹפֶן זֶה כָּל הַכֹּחוֹת וְהָאֵיבָרִים מְשֻׁעְבָּדִים לַפְּעֻלָּה שֶׁיֵּשׁ לַעֲשׂוֹת, וְאֶפְשָׁר אָכֵן לְהַגִּיעַ בִּזְרִיזוּת לַמַּטָּרָה הַנִּכְסֶפֶת. וְכַאֲשֶׁר אֵין הָאָדָם מְרַכֵּז כָּל מַחֲשַׁבְתוֹ וְכֹחוֹתָיו בַּדָּבָר שֶׁרוֹצֶה לְקַיֵּם, דּוֹמֶה הַדָּבָר לִפְלֻגַּת חַיָּלִים שֶׁאִבְּדָה אֶת מְפַקְּדָהּ וְנָפוֹצָה לְכָל עֵבֶר, שֶׁאֵין סָפֵק שֶׁלֹּא תַּצְלִיחַ לְהַשִּׂיג אֶת הַיַּעַד לִשְׁמוֹ נִשְׁלְחָה. וְהַהֵפֶךְ, כְּשֶׁהַדָּבָר נַעֲשֶׂה מִתּוֹךְ רִכּוּז גָּמוּר, דּוֹמֶה הַדָּבָר לְמִשְׁתַּמֵּשׁ בִּזְכוּכִית מַגְדֶּלֶת עַל מְנַת לְרַכֵּז בְּאֶמְצָעוּתָהּ אֶת קַרְנֵי הַשֶּׁמֶשׁ הַמְפֻזָּרוֹת לְעֵבֶר נְקֻדָּה מְסֻיֶּמֶת, שֶׁעַל יְדֵי פְּעֻלָּה זוֹ יָכוֹל לְהָבִיא לְכָךְ שֶׁחֹמֶר הַנִּמְצָא בְּאוֹתָהּ נְקֻדָּה יִשָּׂרֵף כָּלִיל.<p dir="rtl">
<big><b>ז.</b></big> עֵצָה מְיֻחֶדֶת לְהִתְחַזְּקוּת בְּקִימָה בִּזְרִיזוּת לַתְּפִלָּה יֵשׁ לִלְמֹד מֵהַדְּבָרִים הַבָּאִים:<p dir="rtl">
מָרָן הָרַב שַׁךְ זצ"ל אָמַר: זֶה שֶׁמָּצִינוּ אֵצֶל אֲחֵרִים שֶׁקָּשֶׁה לָהֶם לָקוּם בַּבֹּקֶר, הוּא מִשּׁוּם שֶׁחָסֵר לָהֶם בֶּאֱמוּנָה. אָדָם שֶׁחַי עִם אֱמוּנָה וּמֵבִין שֶׁהַקָּבָּ"ה נוֹתֵן לוֹ חַיּוּת לְעוֹד יוֹם, וְהַיְנוּ שֶׁאֵינוֹ חַי מִמֵּילָא וּכְאִלּוּ הַיּוֹם הוּא הֶמְשֵׁךְ שֶׁל הַחַיִּים שֶׁל אֶתְמוֹל, מְקַבֵּל מַתְּנַת הַחַיִּים שֶׁל עוֹד יוֹם בְּאֹפֶן וּבִזְרִיזוּת שֶׁאִי אֶפְשָׁר לוֹ לְהִשָּׁאֵר עוֹד בְּמִטָּתוֹ (אֹהֶל מֹשֶׁה פָּרָשַׁת לֵךְ לְךָ אוֹת ד).<p dir="rtl">
וּבֶאֱמֶת הַדְּבָרִים כְּתוּבִים בְּדִבְרֵי רַבֵּנוּ יוֹנָה בְּסֵפֶר הַיִּרְאָה הַמּוּבָאִים בַּאֲרִיכוּת לְעֵיל פֶּרֶק ו' אוֹת ב, וְנַעְתִּיק כָּאן הַדְּבָרִים הַנּוֹגְעִים לְעִנְיָנֵנוּ: בְּכָל בֹּקֶר בַּהֲקִיצוֹ מִשְּׁנָתוֹ יִזְדַּעְזַע וְיִהְיֶה נִרְתָּע וְנֶחְפָּר מֵאֵימַת הַבּוֹרֵא, בְּזָכְרוֹ חַסְדּוֹ אֲשֶׁר עָשָׂה לוֹ וֶאֱמוּנָתוֹ אֲשֶׁר שָׁמַר לוֹ כִּי הֶחֱזִיר לוֹ נִשְׁמָתוֹ אֲשֶׁר הִפְקִיד אֶצְלוֹ.. כִּי חִדֵּשׁ וְהֶחֱלִיף כֹּחוֹ. וּבְשׂוּמוֹ הַדְּבָרִים הָאֵלֶּה עַל לִבּוֹ תִּבְעַר אַהֲבַת הַבּוֹרֵא בְּלִבּוֹ, וְאָז אַל יִסֹּב עַל מִטָּתוֹ כְּדֶרֶךְ הֶעָצֵל, אַךְ בִּמְהִירוּת וּזְרִיזוּת יָקוּם מִיָּד.<p dir="rtl">
<big><b>ח.</b></big> אִיתָא בַּגְּמָרָא <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כט ע"ב)</span>: לַיְיטֵי עֲלָהּ בְּמַעֲרָבָא אַמַּאן דִּמְצַלֵּי עִם דִּמְדּוּמֵי חַמָּה. מַאי טַעֲמָא, דִּלְמָא מִיטְרְפָא לֵיהּ שַׁעֲתָא. וּמַסְבִּיר רַשִׁ"י ד"ה לַיְיטֵי בְּמַעֲרָבָא: עַל מִי שֶׁמַּשְׁהֶה תְּפִלַּת הַמִּנְחָה עַד דִּמְדּוּמֵי חַמָּה, שֶׁמָּא תִּטָּרֵף לוֹ הַשָּׁעָה עַל יְדֵי אֹנֶס וְעָבַר הַזְּמַן.<p dir="rtl">
וְנַבְהִיר גְּמָרָא זוֹ עַל פִּי  הָעֻבְדָּה הַבָּאָה.<p dir="rtl">
תַּלְמִיד חָכָם גָּדוֹל סִפֵּר דָּבָר מְזַעֲזֵעַ: בְּעֶרֶב רֹאשׁ הַשָּׁנָה כַּמָּה דַּקּוֹת אַחֲרֵי הַשְּׁקִיעָה רָאִיתִי יְהוּדִי לָבוּשׁ חֲלִיפָה וְחָבוּשׁ מִגְבַּעַת נוֹסֵעַ בְּרִכְבּוֹ בִּמְהִירוּת עֲצוּמָה בְּדַרְכּוֹ לַמָּקוֹם בּוֹ שָׁהָה בְּרֹאשׁ הַשָּׁנָה!<p dir="rtl">
לִכְאוֹרָה נִרְאֶה לוֹמַר שֶׁיְּהוּדִי זֶה לַמְרוֹת חֲזוּתוֹ הַחֲרֵדִית אֵין בּוֹ קֻרְטוֹב יִרְאַת שָׁמַיִם, וְהוּא כִּמְעַט פּוֹרֵק עֹל רַחֲמָנָא לִצְּלַן, בְּעֶרֶב רֹאשׁ הַשָּׁנָה – יוֹם הַדִּין, אַחֲרֵי הַשְּׁקִיעָה! אֲפִלּוּ בַּאֲנָשִׁים קַלִּים קָשֶׁה לִמְצֹא דָּבָר כָּזֶה.<p dir="rtl">
אַךְ אִם נִתְבּוֹנֵן בְּעֹמֶק הַדָּבָר נִמְצָא שֶׁיְּהוּדִי זֶה וַדַּאי אֵינוֹ פּוֹשֵׁעַ חַס וְשָׁלוֹם, וְאֵיךְ אִם כֵּן הִגִּיעַ לִידֵי מַעֲשֶׂה כָּל כָּךְ חָמוּר?<p dir="rtl">
כָּאן מוּנָח יְסוֹד עָצוּם, הַשָּׂם אֶת לִבּוֹ לַדָּבָר וְיִקְנֵהוּ לְנַפְשׁוֹ, קָנָה אֶת עוֹלָמוֹ!<p dir="rtl">
לְכָל אָדָם בָּעוֹלָם יֵשׁ מִלְחָמָה תְּמִידִית עִם הַיֵּצֶר הָרַע, לְעִתִּים הִיא קַלָּה וּלְעִתִּים קָשָׁה, אַךְ הִיא תְּמִידִית.<p dir="rtl">
כְּשֶׁאָדָם קוֹבֵעַ שֶׁזְּמַן כְּנִיסַת שַׁבָּת לְגַבָּיו הוּא בַּשְּׁקִיעָה,<p dir="rtl">
הַיֵּצֶר הָרַע נִלְחָם עִמּוֹ לְהַכְשִׁילוֹ שֶׁלֹּא יְקַבֵּל וְיִנְהַג בִּקְדֻשַּׁת הַשַּׁבָּת בִּזְמַן הַשְּׁקִיעָה,<p dir="rtl">
אִם יְנֻצַּח וְלוּ בְּכַמָּה רְגָעִים כְּבָר חִלֵּל שַׁבָּת מַמָּשׁ רַחֲמָנָא לִצְּלַן!<p dir="rtl">
אַךְ אִם יִקְבַּע שֶׁזְּמַן כְּנִיסַת שַׁבָּת לְגַבָּיו הוּא זְמַן הַהַדְלָקָה הַמּוֹפִיעַ בַּלּוּחוֹת, מִלְחֶמֶת הַיֵּצֶר עִמּוֹ תִּהְיֶה עַל זְמַן זֶה, וּבְאִם יְנֻצַּח בְּכַמָּה רְגָעִים, יַפְסִיד אֶת זְמַן תּוֹסֶפֶת שַׁבָּת, אַךְ לֹא יַגִּיעַ לְחִלּוּל שַׁבָּת רַחֲמָנָא לִצְּלַן.<p dir="rtl">
אִם יִקְבַּע <span class="booklinks" onclick="sendBookLink(this)" onmouseover="setBookLinkTitle(this)">(קְבִיעָה אֲמִתִּית)</span> שֶׁזְּמַן כְּנִיסַת שַׁבָּת לְגַבָּיו הוּא שָׁעָה לִפְנֵי הַשְּׁקִיעָה מִלְחֶמֶת הַיֵּצֶר עִמּוֹ תִּהְיֶה עַל שָׁעָה זוֹ, וּבְאִם יְנֻצַּח חָלִילָה, לֹא יַפְסִיד גַּם אֶת זְמַן תּוֹסֶפֶת שַׁבָּת.<p dir="rtl">
רַבּוֹתֵינוּ זַ"ל קָבְעוּ לָנוּ גְּדָרִים וּסְיָגִים שֶׁשְּׁמִירָתָם מַבְטִיחָה שֶׁאַף אִם יִפֹּל הַנּוֹפֵל  <span class="booklinks" onclick="sendBookLink(this)" onmouseover="setBookLinkTitle(this)">(ראה הערה)</span> לֹא יִפֹּל לְבוֹר שֶׁל דְּאוֹרַיְתָא רַחֲמָנָא לִצְּלַן (מְיֻתָּר לְצַיֵּן שֶׁזּוֹ אֵינָהּ יְכוֹלָה לִהְיוֹת סִבָּה לְהָקֵל בַּגְּדָרִים וּבַסְּיָגִים שֶׁקָּבְעוּ, וְהָעוֹבֵר עַל דִּבְרֵי חֲכָמִים בִּשְׁאַט נֶפֶשׁ, יִשְּׁכֶנּוּ נָחָשׁ). <p dir="rtl">
<small>(הערה:<N>*60 וכמו שהסביר מהרי"ץ דושינסקיא זצוק"ל <span class="booklinks" onclick="sendBookLink(this)" onmouseover="setBookLinkTitle(this)">(מובא בספר תורת מהרי"ץ)</span> את הפסוק "כי תבנה בית חדש ועשית מעקה לגגך וגו' כי יפול הנופל ממנו" <span class="booklinks" onclick="sendBookLink(this)" onmouseover="setBookLinkTitle(this)">(דברים כב, ח)</span> בדרך דרוש:. .לא כן כשיוסיף גדרים וסייגים סביב המצוות, אף אם יתגבר עליו היצר ידיחנו מן הגדר והסייג אבל גוף המצוה תשאר בידו שלימה וחסונה, וזהו ציווי התורה "ועשית מעקה לגגך" מעקה של שמירה ונטירה ראויה וכו' ואז כי יפול הנופל "ממנו", אף אם ח"ו יפול ויחלש נגד היצה"ר לא יפול אלא ממנו – מן הגדר והסייג בלבד ועיקר המצוה כנתינתה תשמר בידו לנצח.)</small><p dir="rtl">
לְעִנְיָנֵנוּ, אוֹתוֹ יְהוּדִי קָבַע לְעַצְמוֹ שֶׁזְּמַן כְּנִיסַת הַחַג לְגַבָּיו הוּא בַּשְּׁקִיעָה, וְהַיֵּצֶר הָרַע נִלְחַם עִמּוֹ עַל זְמַן זֶה וְיָכַל לוֹ, וְלָכֵן הִגִּיעַ לִידֵי חִלּוּל יוֹם טוֹב רַחֲמָנָא לִצְּלַן. [נָכוֹן לְהוֹסִיף, שֶׁכְּשֶׁקּוֹרְאִים דָּבָר נוֹרָא כָּזֶה עָלֵינוּ לַעֲצֹר לְרֶגַע וּלְהַחֲלִיט שֶׁאִם חַס וְחָלִילָה נִהְיֶה בְּמַצָּב כָּזֶה נַעֲצֹר אֶת הָרֶכֶב זְמַן מָה לִפְנֵי שְׁקִיעַת הַחַמָּה (וְהֶעִירוּנוּ שֶׁלָּאַחֲרוֹנָה נִתְפַּרְסְמָה דַּעַת הַרְבֵּה פּוֹסְקִים שֶׁלְּחוּמְרָא יֵשׁ לְהַקְדִּים אֶת זְמַן הַשְּׁקִיעָה בְּכַמָּה דַּקּוֹת מִזְּמַן הַשְּׁקִיעָה הַמֻּדְפָּס בַּלּוּחוֹת [לַחֲשֹׁשׁ לַדֵּעָה שֶׁמְּחַשְּׁבִים הַשְּׁקִיעָה כְּאִלּוּ הָיְתָה הָעִיר מִישׁוֹר]) וִיהִי מָה (אֵין לְהַנִּיחַ אֶת הַמַּחְשָׁבָה עַל כָּךְ לִשְׁעַת מַעֲשֶׂה, כְּשֶׁיִּזְדַּמֵּן לְפָנָיו הַנִּסָּיוֹן, הֱיוֹת וּבְעֵת הַנִּסָּיוֹן קָשֶׁה לְהִתְבּוֹנֵן וְלַחֲשֹׁב)].<p dir="rtl">
הוּא הַדִּין לְעִנְיַן זְמַן קְרִיאַת שְׁמַע דַּהֲוֵי מִדְּאוֹרַיְתָא, וּתְפִלָּה.<p dir="rtl">
הַמַּרְגִּיל עַצְמוֹ לִקְרֹא קְרִיאַת שְׁמַע בְּסוֹף זְמַן קְרִיאַת שְׁמַע, הַיֵּצֶר הָרַע יְנַסֶּה לְפַתּוֹתוֹ וּלְהַכְשִׁילוֹ וְלִמְנֹעַ מִמֶּנּוּ אֶת הַקְּרִיאָה בִּזְמַן זֶה, וְאִם יְנַצְּחוֹ יַפְסִיד מִצְוָה דְּאוֹרַיְתָא בִּגְלַל אִחוּר שֶׁל מִסְפַּר דַּקּוֹת בּוֹדְדוֹת וְיִתְקַיֵּם בּוֹ "מְעֻוָּת לֹא יוּכַל לִתְקֹן" רַחֲמָנָא לִצְּלַן. וְכֵן לְגַבֵּי תְּפִלָּה, בְּאִחוּר שֶׁל מִסְפַּר דַּקּוֹת יֵחָשֵׁב כְּאוֹכֵל מַצָּה בְּרֹאשׁ הַשָּׁנָה וְתוֹקֵעַ בְּשׁוֹפָר בְּפֶסַח. אַךְ אִם יִקְבַּע לְעַצְמוֹ <span class="booklinks" onclick="sendBookLink(this)" onmouseover="setBookLinkTitle(this)">(בְּהַסְכָּמַת הַלֵּב, וְלֵב יוֹדֵעַ..)</span> שֶׁאֶצְלוֹ סוֹף הַזְּמַן הוּא חֲצִי שָׁעָה קֹדֶם סוֹף זְמַן קְרִיאַת שְׁמַע, מִלְחֶמֶת הַיֵּצֶר עִמּוֹ תִּהְיֶה גַּם כֵּן עַל קִיּוּם הַמִּצְוָה בִּזְמַן זֶה, וְאַף אִם יְנֻצַּח חַס וְשָׁלוֹם, וְיִתְאַחֵר בְּכַמָּה דַּקּוֹת, לֹא יַגִּיעַ לִידֵי הֶפְסֵד מִצְוָה דְּאוֹרַיְיתָא וּבִטּוּל תְּפִלָּה רַחֲמָנָא לִצְּלַן.<p dir="rtl">
<big><b>ט.</b></big> בְּקַבָּלַת הַחְלָטוֹת לְקִיּוּם מִצְווֹת אוֹ לְהִתְגַּבְּרוּת עַל יֵצֶר הָרַע בִּדְבָרִים שֶׁהוּא מְנַסֶּה לְהַכְשִׁילֵנוּ צָרִיךְ לִנְהֹג זְהִירוּת, וּכְפִי שֶׁיְּבֹאַר. עַל הַמִּשְׁנָה בְּאָבוֹת פ"א מט"ו "אֱמֹר מְעַט וַעֲשֵׂה הַרְבֵּה" פֵּרֵשׁ רַבִּי דָּוִד הַנָּגִיד <span class="booklinks" onclick="sendBookLink(this)" onmouseover="setBookLinkTitle(this)">(נֶכֶד הָרַמְבָּ"ם)</span>: יָדוּעַ שֶׁהָאָדָם הָרוֹצֶה לִלְמֹד תּוֹרָה אוֹ לַעֲשׂוֹת מִצְוָה אַחַת, שֶׁלֹּא יוֹצִיא מִפִּיו הָאֲמִירָה וְיֹאמַר רְצוֹנֵנוּ לִלְמֹד אוֹ לַעֲשׂוֹת מִצְוָה פְּלוֹנִית, אֶלָּא יַחֲשֹׁב זֹאת בִּלְבָבוֹ בִּשְׁתִיקָה מִבְּלִי לְהוֹצִיא הַדְּבָרִים מִפִּיו, לְפִי שֶׁכְּשֶׁיּוֹצִיא מִפִּיו וְיֹאמַר רְצוֹנֵנוּ לִלְמֹד אוֹ לַעֲשׂוֹת מִצְוָה פְּלוֹנִית, אוֹתָהּ מִצְוָה וְאוֹתוֹ לִמּוּד לֹא יִתְקַיֵּם, לְפִי שֶׁהַשָּׂטָן מְקַטְרֵג, וּכְשְׁיִּשְׁמְעֶנּוּ אוֹמֵר שֶׁרְצוֹנֵנוּ לִלְמֹד אוֹ רְצוֹנֵנוּ לַעֲשׂוֹת מִצְוָה, יַטְרִידוֹ הַשָּׂטָן וְאֵינוֹ מַנִּיחוֹ לַעֲשׂוֹת שׁוּם דָּבָר מֵהֶם, לְפִי שֶׁכְּשֶׁיָּצְאוּ הַדְּבָרִים מִפִּי הָאָדָם נִשְׁמְעוּ בֵּין הַמְקַטְרְגִים. לְפִיכָךְ אָמַר הַתַּנָּא אֱמֹר מְעַט וַעֲשֵׂה הַרְבֵּה, לְפִי שֶׁאִם תֹּאמַר שֶׁתַּעֲשֶׂה הַרְבֵּה אֲפִלּוּ מְעַט לֹא תַּעֲשֶׂה.<p dir="rtl">
וּבֶאֱמֶת יֵשׁ סְתִירָה לִכְאוֹרָה בְּעִנְיָן זֶה בֵּין הַגְּמָרָא בְּמַסֶּכֶת נְדָרִים (ח.) שֶׁמַּשְׁמָע שֶׁרָאוּי לְקַבֵּל עַל עַצְמוֹ לִלְמֹד אוֹ לַעֲשׂוֹת מִצְוָה מְסֻיֶּמֶת אֲפִלּוּ בְּתוֹרַת נֶדֶר, לְבֵין הַגְּמָרָא בְּסַנְהֶדְרִין (כו:), שָׁם נֶאֱמָר: אָמַר עוּלָא מַחְשָׁבָה מוֹעֶלֶת אֲפִלּוּ לְדִבְרֵי תּוֹרָה, שֶׁנֶּאֱמַר מֵפֵר מַחְשְׁבוֹת עֲרוּמִים וְכוּ'. וּמַסְבִּיר רַשִׁ"י בד"ה מֵפֵר בְּ'לִישְׁנָא אַחֲרִינָא': מַחְשָׁבָה שֶׁאָדָם מְחַשֵּׁב, כָּךְ וְכָךְ אֶעֱשֶׂה, כָּךְ וְכָךְ תַּעֲלֶה בְּיָדִי, מוֹעֶלֶת לְהַשְׁבִּית הַדָּבָר, שֶׁאֵין מַחֲשַׁבְתוֹ מִתְקַיֶּמֶת אֲפִלּוּ לְדִבְרֵי תּוֹרָה, כְּגוֹן הָאוֹמֵר עַד יוֹם פְּלוֹנִי אֲסַיֵּם כָּךְ וְכָךְ מַסֶּכְתּוֹת בְּגִירְסָא. עכ"ל.<p dir="rtl">
וְהָרַב הַגָּאוֹן רַבִּי יְהוֹשֻׁעַ כֹּהֵן בְּסִפְרוֹ "כֶּרֶם יְהוֹשֻׁעַ" מְתָרֵץ סְתִירָה זוֹ, שֶׁתָּלוּי בְּאֵיזֶה דֶּרֶךְ אָמַר וְתִכְנֵן. אִם אָמַר שֶׁיִּשְׁתַּדֵּל כְּפִי כֹּחוֹ לִלְמֹד כָּךְ וְכָךְ דַּפִּים, אוֹ לִנְהֹג בְּהַנְהָגָה פְּלוֹנִית, וּמְצַפֶּה שֶׁה' יַעַזְרֵהוּ שֶׁאָכֵן יַעֲמֹד בְּזֶה, אַשְׁרֵי חֶלְקוֹ, וְהַשֵּׁם יְזַכֵּהוּ לַעֲמֹד בְּזֶה כֵּיוָן שֶׁמַּטְרָתוֹ לְזָרֵז עַצְמוֹ. אֲבָל אִם אָמַר שֶׁיִּלְמַד כָּךְ וְכָךְ דַּפִּים אוֹ יַעֲשֶׂה מִצְוָה פְּלוֹנִית, וּבָטוּחַ שֶׁתַּעֲלֶה בְּיָדוֹ כִּי יִתְאַמֵּץ לָזֶה בְּכָל מְחִיר, אֲפִלּוּ רַק חָשַׁב כָּךְ, אֵין מַחֲשַׁבְתוֹ מִתְקַיֶּמֶת.<p dir="rtl">
י. מִישֶׁהוּ בִּקֵּשׁ עֵצָה מֵהַמַּשְׁגִּיחַ <span class="booklinks" onclick="sendBookLink(this)" onmouseover="setBookLinkTitle(this)">(רַבִּי נָתָן ווֹכְטְפוֹיגֶל זצ"ל)</span>, אֵיךְ לָקוּם בַּבֹּקֶר בִּזְרִיזוּת לִתְפִלַּת שַׁחֲרִית. אָמַר לוֹ הַמַּשְׁגִּיחַ, שֶׁיִּלְמַד בַּלַּיְלָה קֹדֶם הַשֵּׁנָה מַה שֶּׁכָּתַב הַגְּרָ"א בְּאִגַּרְתּוֹ "וְכָל יָמָיו צָרִיךְ הָאָדָם לְהִתְיַסֵּר, לֹא בְּתַעֲנִיּוֹת וְסִגּוּפִים, כִּי אִם בְּרֶסֶן פִּיו וְתַאֲווֹתָיו" וְצָרִיךְ לָדַעַת וּלְהָבִין, שֶׁעַצְלוּת זֶה גַּם כֵּן תַּאֲוָה.. <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה)</span>.<p dir="rtl">
<big><b>יא.</b></big> עֵצָה נוֹסֶפֶת בַּדְּבָרִים הַבָּאִים: תַּלְמִיד חָכָם חָשׁוּב וְנִכְבָּד סִפֵּר לַמַּשְׁגִיחַ, שֶׁלָּמַד בִּישִׁיבַת פּוֹנִיבֶז' וְהָיָה קָשֶׁה לוֹ לָקוּם לִתְפִלָּה בַּיְּשִׁיבָה. הִצִּיעַ לוֹ הַגָּאוֹן הַצַּדִּיק רַבִּי יְחֶזְקֵאל לְוִינְשְׁטֵיין  זצ"ל  לָקַחַת חַבְרוּתָא שְׁעָתַיִם לִפְנֵי הַתְּפִלָּה!  וְכָךְ יִהְיֶה בַּתְּפִלָּה בַּיְּשִׁיבָה בְּלִי קֹשִׁי <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה עמ' עח)</span>.<p dir="rtl">
הַתּוֹעֶלֶת בְּעֵצָה זוֹ, שֶׁעַל יְדֵי  קְבִיעוּת הַלִּמּוּד קֹדֶם הַתְּפִלָּה יֶשְׁנוֹ דָּבָר שֶׁמַּפְסִיק בֵּין הַקִּימָה לַתְּפִלָּה, וּמִמֵּילָא אֵין הַקֹּשִׁי בַּקִּימָה גּוֹרֵם לְאִחוּר בַּתְּפִלָּה. אַךְ יֵשׁ בְּזֶה תּוֹעֶלֶת נוֹסֶפֶת, וְהִיא עַל פִּי מַה שֶּׁנִּרְאֶה מִדִּבְרֵי הַגְּמָרָא בִּבְרָכוֹת (כח:) יְסוֹד גָּדוֹל בְּכֹחוֹת הַנֶּפֶשׁ. עי"ש  שֶׁהַגְּמָרָא מְבִיאָה  "וּכְשֶׁחָלָה רַבִּי יוֹחָנָן נִכְנְסוּ תַּלְמִידָיו לְבַקְּרוֹ וְכוּ', אָמְרוּ לוֹ רַבֵּנוּ בָּרְכֵנוּ, אָמַר לָהֶם יְהִי רָצוֹן שֶׁתְּהֵא מוֹרָא שָׁמַיִם עֲלֵיכֶם כְּמוֹרָא בָּשָׂר וָדָם, אָמְרוּ לוֹ תַּלְמִידָיו עַד כָּאן, אָמַר לָהֶם וּלְוַאי! תֵּדְעוּ כְּשֶׁאָדָם עוֹבֵר עֲבֵרָה אוֹמֵר שֶׁלֹּא יִרְאַנִי אָדָם".<p dir="rtl">
וּמִדְּבָרִים אֵלֶּה לְמֵדִים שֶׁטֶּבַע הָאָדָם שֶׁהוּא חוֹשֵׁשׁ מְאֹד עַל תַּדְמִיתוֹ וְאֵינוֹ רוֹצֶה לְהִתָּפֵס בְּקַלְקָלָתוֹ עַל יְדֵי  אֲחֵרִים וְשֶׁהַבְּרִיּוֹת יַכִּירוּ חֻלְשׁוֹתָיו, וְלָכֵן יִמָּנַע מֵעֲשִׂיַּת דְּבָרִים שֶׁעַל יָדָם יִתְבַּזֶּה עַל יְדֵי אֲחֵרִים, וְיַעֲשֶׂה גַּם כֵּן מַה שֶּׁיְּשַׁפֵּר אֶת תַּדְמִיתוֹ בְּעֵינֵיהֶם. עַל יְדֵי קְבִיעוּת לִמּוּד בְּחַבְרוּתָא יוֹצֵר הָאָדָם לַחַץ עַל עַצְמוֹ לָקוּם בַּזְּמַן כֵּיוָן שֶׁרוֹצֶה לְהַרְאוֹת אֶת אַחֲרָיוּתוֹ וְאֶת כֹּחוֹ לְהִתְגַּבֵּר עַל הָעַצְלוּת וְכַדּוֹמֶה. וּבִפְרָט אִם הַקְּבִיעוּת תִּהְיֶה עִם מִישֶׁהוּ שֶׁמִּתְבַּיֵּשׁ מִמֶּנּוּ יוֹתֵר (כְּגוֹן בָּחוּר מְבֻגָּר אוֹ אַבְרֵךְ, וְכָל אֶחָד לְפִי עִנְיָנוֹ). מִבְּחִינָה זוֹ, נִתָּן לְהַשִּׂיג אֶת הַדָּבָר לָאו דַּוְקָא בִּקְבִיעַת לִמּוּד בְּחַבְרוּתָא אֶלָּא גַּם עַל יְדֵי בַּקָּשָׁה מִמִּישֶׁהוּ שֶׁמִּתְבַּיֵּשׁ מִמֶּנּוּ שֶׁיָּבוֹא לְהָעִיר אוֹתוֹ בַּזְּמַן, שֶׁגַּם  בָּזֶה יִגְרֹם  לוֹ הָרָצוֹן לִשְׁמֹר עַל הַהַעֲרָכָה כְּלַפָּיו וְעַל הַמַּעֲמָד שֶׁלּוֹ לְהִזְדָּרֵז וְלָקוּם בַּזְּמַן.<p dir="rtl">
וּבְהֶקְשֵׁר זֶה מָצָאנוּ חִדּוּשׁ עָצוּם בְּדִבְרֵי הַגְּרָ"א בְּפֵרוּשׁ דִּבְרֵי הַגְּמָרָא בִּבְרָכוֹת הַנַּ"ל, וְהוּא: שֶׁאָדָם שֶׁכְּבָר עָבַר עֲבֵרָה אֵינוֹ יָכוֹל לִפְרֹשׁ הֵימֶנָּה רַק מִכֹּחַ לַחַץ שֶׁל יִרְאַת בָּשָׂר וָדָם. וז"ל הַסֵּפֶר אִמְרֵי נֹעַם שָׁם: פי' דְּקֹדֶם עֲשִׂיַּת הָעֲבֵרָה יָכוֹל לִפְרֹשׁ מִמֶּנָּה אַף עַל יְדֵי יִרְאַת הַשֵּׁם יִתְבָּרַךְ, אֲבָל כְּשֶׁהִתְחִיל לַעֲשׂוֹת הָעֲבֵרָה, אָז אֵינוֹ מַנִּיחָהּ מִיִּרְאַת הַשֵּׁם יִתְבָּרַךְ, רַק מִיִּרְאַת הָאָדָם מַנִּיחָהּ, וז"ש וּלְוַאי, ע"כ.<p dir="rtl">
<big><b>יב.</b></big> בַּסֵּפֶר "נֶפֶשׁ הַיְשִׁיבָה" בַּפֶּרֶק "סוֹד הַתְּלָאָה שֶׁל סֵדֶר שֵׁנִי": כָּתַב בְּשֵׁם אֶחָד מִגְּדוֹלֵי עַמּוּדֵי הַתּוֹרָה, שֶׁלְּקִיּוּם סִדְרֵי הַיְשִׁיבָה נָחוּץ שֶׁכָּל תַּלְמִיד יְקַיֵּם מְעַט פְּעִילוּת גּוּפָנִית, הֲלִיכָה וְכַדּוֹמֶה, שֶׁאַף שֶׁאֵין זֶה מִסִּדְרֵי הַיְשִׁיבָה, הַדָּבָר מוֹעִיל מְאֹד לְקִיּוּם כָּל סִדְרֵי הַיְשִׁיבָה, כִּי חֻלְשָׁה גּוּפָנִית מַפְרִיעָה לָאָדָם בְּקִיּוּם כָּל חוֹבוֹתָיו, וְאָנוּ מְצֻוִּים מִן הַתּוֹרָה עַל שְׁמִירַת בְּרִיאוּת גּוּפֵנוּ. וְדָבָר זֶה נוֹגֵעַ כַּמּוּבָן גַּם לְעִנְיַן הַהִתְגַּבְּרוּת לָקוּם בַּבֹּקֶר בַּזְּמַן.<p dir="rtl">
<big><b>יג.</b></big> כְּשֶׁמַּגִּיעַ זְמַן הַהֲלִיכָה לְבֵית הַכְּנֶסֶת לְהִתְפַּלֵּל יִזָּהֵר הָאָדָם מְאֹד מִלְּדַבֵּר עִם שׁוּם אָדָם אַף דָּבָר הֶכְרֵחִי, פֶּן וְאוּלַי עַל יְדֵי זֶה יְאַחֵר אֵיזוֹ עֲנִיָּה שֶׁל אָמֵן יְהֵא שְׁמֵיהּ רַבָּא, אוֹ עַל יְדֵי זֶה תִּתְאַחֵר תְּפִלָּתוֹ בְּלַחַשׁ מְעַט יוֹתֵר אַחַר סִיּוּם הַצִּבּוּר וְלֹא יוּכַל לַעֲנוֹת קְדֻשָּׁה עִם הַצִּבּוּר, אוֹ יָכוֹל לִהְיוֹת שֶׁלֹּא יוּכַל כְּלָל לְהִתְפַּלֵּל עִם הַצִּבּוּר בִּשְׁבִיל אִחוּר מְעַט הַדִּבּוּר הַהוּא, וְנִמְצָא דִּבּוּר מְעַט יְאַבֵּד טוֹבוֹת הַרְבֵּה, וְעַל כֵּן צָרִיךְ לְהִזָּהֵר בְּזֶה מְאֹד <span class="booklinks" onclick="sendBookLink(this)" onmouseover="setBookLinkTitle(this)">(יְסוֹד וְשֹׁרֶשׁ הָעֲבוֹדָה ש"ב פ"ז)</span>.<p dir="rtl">
וְכַמּוּבָא בְּכִתְבֵי הַסַּבָּא מִקֶּלֶם קַבָּלוֹת מֵהַגָּאוֹן רַבִּי יִצְחָק בְּלָאזֶר זצוקללה"ה אוֹת ז: לְהִשְׁתַּדֵּל בְּלִי נֶדֶר שֶׁלֹּא לְדַבֵּר קֹדֶם הַתְּפִלָּה אַף דְּבָרִים הֶכְרֵחִיִּים.<p dir="rtl">
<big><b>יד.</b></big> בַּסֵּפֶר בֵּית תְּפִלָּה לְרַבִּי אֱלִיעֶזֶר פָּאפּוֹ <span class="booklinks" onclick="sendBookLink(this)" onmouseover="setBookLinkTitle(this)">(בַּעַל מְחַבֵּר סֵפֶר פֶּלֶא יוֹעֵץ)</span> כָּתַב:<p dir="rtl">
וְאִם רוֹצֶה לְקַדֵּם אַשְׁמוּרוֹת וְאֵינוֹ שַׁלִּיט בְּרוּחוֹ לְהִתְעוֹרֵר מִשְּׁנָתוֹ, יֹאמַר <span class="booklinks" onclick="sendBookLink(this)" onmouseover="setBookLinkTitle(this)">(אַחַר זֶה:)</span> וַאֲנִי רוֹצֶה לָקוּם, בְּלִי נֶדֶר, לְשָׁעָה פְּלוֹנִית לַעֲבוֹדַת בּוֹרְאִי. אָנָּא אָב הָרַחֲמָן, "עוּרָה כְבוֹדִי, עוּרָה הַנֵּבֶל וְכִנּוֹר, אָעִירָה שָּׁחַר – שַׁחַר אָעִירָה וְכִנּוֹר הַנֵּבֶל עוּרָה כְבוֹדִי עוּרָה". כָּךְ יֹאמַר שֶׁבַע פְּעָמִים, יָשָׁר וְהָפוּךְ.<p dir="rtl">
<big><b>טו.</b></big> בְּסֵפֶר חֲסִידִים <span class="booklinks" onclick="sendBookLink(this)" onmouseover="setBookLinkTitle(this)">(סִימָן קלא)</span> כָּתַב וְזֶה לְשׁוֹנוֹ: אִם יִשְׁאַל אָדָם דָּבָר שֶׁהוּא שֶׁבַח לְבוֹרְאוֹ, כְּגוֹן עַל לִמּוּד תּוֹרָה אוֹ דָּבָר אֶחָד מֵחֶפְצֵי שָׁמַיִם, וְשׁוֹפֵךְ אֶת נַפְשׁוֹ עָלָיו, הַקָּבָּ"ה שׁוֹמֵעַ תְּפִלָּתוֹ אַף עַל פִּי שֶׁאֵין בְּיָדוֹ מַעֲשִׂים טוֹבִים. וּבְסִימָן קל כָּתַב: יֹאחֵז צַדִּיק דַּרְכּוֹ, יֵשׁ אָדָם שֶׁאֵינוֹ זַכַּאי שֶׁיְּקַבֵּל הַמָּקוֹם תְּפִלָּתוֹ, אֶלָּא בַּעֲבוּר תֹּקֶף תַּחֲנוּנִים וְדִמְעַת עֵינָיו אֲשֶׁר תָּמִיד בּוֹכֶה וּמִתְחַנֵּן, אַף עַל פִּי שֶׁאֵין בְּיָדוֹ זְכוּת וּמַעֲשִׂים טוֹבִים, מְקַבֵּל הַקָּבָּ"ה תְּפִלָּתוֹ וְעוֹשֶׂה חֶפְצוֹ.<p dir="rtl">
<big><b>טז.</b></big> כָּתַב בַּסֵּפֶר אוֹר לְצִיּוֹן פֶּרֶק יב, אוֹת ח: כְּשֶׁצָּרִיךְ לָקוּם בַּבֹּקֶר מִשְּׁנָתוֹ וְקָשֶׁה לוֹ, יֵשׁ עֵצָה מַעֲשִׂית, שֶׁיַּרְגִּיל עַצְמוֹ שֶׁכְּשֶׁיִּתְעוֹרֵר יוֹרִיד מִיָּד רַגְלָיו מֵהַמִּטָּה, אֲפִלּוּ בְּיוֹם שֶׁאֵין סִדְרֵי לִמּוּדִים. וְאִם אַחַר כָּךְ רוֹצֶה לִישֹׁן, זֶה מַשֶּׁהוּ אַחֵר, אֲבָל הָעִקָּר שֶׁכְּשֶׁמִּתְעוֹרֵר לֹא יִשְׁהֶה בַּמִּטָּה [אַךְ לֹא יַעֲמֹד פִּתְאֹם, כַּמְּבֹאָר בַּמִּשְׁנָה בְּרוּרָה סִימָן א ס"ק ח].<p dir="rtl">
<big><b>יז.</b></big>  עַיֵּן בְּסֵפֶר הַיָּשָׁר פֶּרֶק שִׁשִּׁי שֶׁכָּתַב עֵצוֹת נִפְלָאוֹת כֵּיצַד לְהִתְרַגֵּל לְהַנְהָגָה אוֹ פְּעֻלָּה חֲדָשָׁה, עַל מְנַת שֶׁיֵּקַל עָלָיו לִנְהֹג בָּהּ לְאֹרֶךְ יָמִים.<p dir="rtl">
*וְעַיֵּן עוֹד עֵצוֹת מַעֲשִׂיּוֹת בְּפֶרֶק ה' אוֹתִיּוֹת ב - ה.<p dir="rtl">
<h2 dir="rtl" id="612_yitgaber_kaari, פרק יג בין הזמנים">פֶּרֶק יג - בֵּין הַזְּמַנִּים</h2><p dir="rtl">
<big><b>א.</b></big> בְּמֶשֶׁךְ זְמַן שָׁלֵם עֲמֵלִים בְּנֵי הַתּוֹרָה עַל הַתּוֹרָה וְהָעֲבוֹדָה, וּמִתְאַמְּצִים לִשְׁמֹר עַל זְמַנֵּי הַתְּפִלָּה וְהַסְּדָּרִים כְּפִי כֹּחָם. בְּהַגִּיעַ יְמֵי 'בֵּין הַזְּמַנִּים' בָּהֶם צָרִיךְ לְהִנָּפֵשׁ מֵהַמַּאֲמָץ הַמְמֻשָּׁךְ שֶׁל יְמֵי הַזְּמַן עַל מְנַת לִצְבֹּר כֹּחוֹת לַזְּמַן הַבָּא, נָהוּג לְהַפְחִית מְעַט מִיגִיעַת הַלִּמּוּד, שֶׁעַל זֶה נֶאֱמָר בִּטּוּלָהּ זוֹ הִיא קִיּוּמָהּ, אַךְ בָּרוּר שֶׁאֶת סִדְרֵי הַתְּפִלָּה יֵשׁ לְקַיֵּם בִּמְלוֹאָם וְאֵין שׁוּם סִבָּה וְהֶתֵּר לֹא לְקַיְּמָם אוֹ לְזַלְזֵל בָּהֶם.<p dir="rtl">
מְסַפֵּר רַבִּי שִׁמְשׁוֹן פִּינְקוּס זצ"ל <span class="booklinks" onclick="sendBookLink(this)" onmouseover="setBookLinkTitle(this)">(נֶפֶשׁ שִׁמְשׁוֹן עמ' יג)</span>: הָיָה זֶה בְּמוֹצָאֵי יוֹם כִּפּוּר; בְּיוֹם כִּפּוּר עַצְמוֹ עָבַדְתִּי קָשֶׁה, מֵחֲמַת הָעֻבְדָּה שֶׁאֲנִי מְשַׁמֵּשׁ כִּשְׁלִיחַ-צִבּוּר בְּבֵית הַכְּנֶסֶת. הִתְפַּלַּלְתִּי 'כָּל נִדְרֵי', אַחַר כָּךְ מָסַרְתִּי שִׂיחָה, לְמָחֳרָת הִתְפַּלַּלְתִּי 'מוּסָף' וְאַחַר כָּךְ 'נְעִילָה'.<p dir="rtl">
בְּמוֹצָאֵי יוֹם הַכִּפּוּרִים הִגַּעְתִּי הַבַּיְתָה עָיֵף וּמֻתָּשׁ כִּמְעַט עַד כְּלוֹת הַכֹּחוֹת. עָשִׂיתִי 'הַבְדָּלָה' כְּפִי כֹּחִי וְאַחַר כָּךְ הִתְיַשַּׁבְתִּי לָנוּחַ. הַתְּחוּשָׁה שֶׁלִּי הָיְתָה: "בְּמֶשֶׁךְ כָּל יוֹם הַכִּפּוּרִים עָבַדְתִּי קָשֶׁה, וְכָעֵת הִסְתַּיְּמָה עֲבוֹדָתִי וּבְאֶפְשָׁרוּתִי לְהִשְׁתַּחְרֵר מְעַט"..<p dir="rtl">
אַךְ אָז עָלְתָה בְּדַעְתִּי מַחְשָׁבָה: הֵן אִם הָיִיתִי מְשָׁרֵת <span class="booklinks" onclick="sendBookLink(this)" onmouseover="setBookLinkTitle(this)">(לֹא עֶבֶד! אֶלָּא מְשָׁרֵת)</span> אֵצֶל אָדוֹן, הֲרֵי גַּם אִם הָיִיתִי מֻתָּשׁ עֵקֶב הָעֻבְדָּה שֶׁבְּמֶשֶׁךְ כָּל הַיּוֹם הִתְפַּלַּלְתִּי בְּכָל כֹּחִי וְצָעַקְתִּי "בָּרוּךְ שֵׁם כְּבוֹד מַלְכוּתוֹ", בְּהַגִּיעַ מוֹצָאֵי יוֹם הַכִּפּוּרִים כְּשֶׁכֻּלָּם מַגִּיעִים הַבַּיְתָה, מִתְיַשְּׁבִים לְיַד הַשֻּׁלְחָן וְיֵשׁ צֹרֶךְ לְהַגִּישׁ לִפְנֵיהֶם אֹכֶל וּשְׁתִיָּה, לֹא הָיְתָה לִי כָּל בְּרֵרָה אַחֶרֶת אֶלָּא לַעֲשׂוֹת אֶת הַמֻּטָּל עָלַי! כֵּיצַד? חוֹטְפִים מַשֶּׁהוּ לֶאֱכֹל, וּמִיָּד לָעֲבוֹדָה! עֲיֵפוּת אֵינָהּ פּוֹטֶרֶת מֵעֲבוֹדָה, שֶׁהֲרֵי לֹא קִבַּלְנוּ שְׁטַר שִׁחְרוּר!<p dir="rtl">
וְכָךְ, מֵהֵיכִי תֵּיתֵי לְהַרְגִּישׁ בְּמוֹצָאֵי יוֹם הַכִּפּוּרִים שֶׁגָּמַרְתִּי אֶת הָעֲבוֹדָה, שֶׁ'יָרַד הַלַּחַץ', כָּךְ שֶׁאִם אֶרְצֶה - אַמְשִׁיךְ, וְאִם לֹא - לֹא אַמְשִׁיךְ?! מִי שִׁחְרֵר אוֹתְךָ?! וְאִם אַף עַל פִּי כֵן מַרְגִּישׁ אַתָּה תְּחוּשָׁה שֶׁל "שִׁחְרוּר", אוֹת הוּא כִּי אַף פַּעַם לֹא חַשְׁתָּ שֶׁבְּעֶצֶם הִנְּךָ עֶבֶד ה'. כָּל מַאֲמַצֵּינוּ בִּתְפִלַּת יוֹם הַכִּפּוּרִים לֹא נוֹעֲדוּ אֶלָּא לְהַשִּׂיג שָׁנָה טוֹבָה! סוֹף כָּל סוֹף אָנוּ מַאֲמִינִים וְיוֹדְעִים שֶׁלְּלֹא כַּפָּרַת יוֹם הַכִּפּוּרִים הַצֶּ'קִים עֲלוּלִים לַחֲזֹר, וּכְמוֹ כֵן בְּרִיאוּתָם שֶׁל יְלָדֵינוּ מֻטֶּלֶת בְּסַכָּנָה! אִם אֲנִי הוּא זֶה שֶׁרָצִיתִי לְהִתְפַּלֵּל, אֲנִי הוּא זֶה שֶׁרָצִיתִי לִצְעֹק - הַכֹּל "אֲנִי"! לָכֵן כְּשֶׁעָבַר יוֹם כִּפּוּר – תְּחוּשָׁתִי הִיא שֶׁהָעֲבוֹדָה הִסְתַּיְּמָה וְנִתָּן לָנוּחַ!<p dir="rtl">
אַךְ אִם הָיִינוּ חָשִׁים שֶׁאָנוּ עֲבָדִים, הָיִינוּ מְבִינִים שֶׁאֲדוֹנֵנוּ עֲדַיִן לֹא שִׁחְרֵר אוֹתָנוּ! לֹא קִבַּלְנוּ גֵּט שִׁחְרוּר! וְזֶהוּ הֶבְדֵּל עָצוּם! ע"כ.<p dir="rtl">
הוּא הַדִּין לְעִנְיָנֵנוּ, גַּם בְּבֵין הַזְּמַנִּים עַבְדֵי ה' אָנוּ, אֵינֶנּוּ פּוֹרְקִים חַס וְשָׁלוֹם עֻלּוֹ וְחַיָּבִים אָנוּ בְּכָל מִצְווֹת הַתּוֹרָה. וְזֶה שֶׁאָנוּ מְמַעֲטִים בְּסִדְרֵי הַלִּמּוּד כְּדֵי לְהַחֲלִיף כֹּחַ אֵינוֹ סִבָּה שֶׁנָּקֵל רֹאשׁ בַּתְּפִלָּה, אַדְּרַבָּה, כֵּיוָן שֶׁאָנוּ לוֹמְדִים פָּחוֹת חֲשׂוּפִים אָנוּ יוֹתֵר לְהַשְׁפָּעוֹת חִיצוֹנִיּוֹת וּלְמִלְחֶמֶת הַיֵּצֶר וְחַיָּבִים אָנוּ לְהִתְחַזֵּק יוֹתֵר בִּתְפִלָּה שֶׁכֻּלָּהּ יִרְאַת שָׁמַיִם, שֶׁתִּהְיֶה חוֹמַת מָגֵן בַּעֲדֵנוּ. וּבִפְרָט בִּתְפִלַּת שַׁחֲרִית עָלֵינוּ לְהִתְגַּבֵּר כַּאֲרִי, כְּמוֹ שֶׁהִזְהִירָנוּ הַחֶסֶד לַאֲלָפִים <span class="booklinks" onclick="sendBookLink(this)" onmouseover="setBookLinkTitle(this)">(הַמּוּבָא בְּפֶרֶק א)</span>: "וּמֵאַחַר שֶׁבִּתְחִלַּת הַיּוֹם תְּקָפוֹ יִצְרוֹ, אַךְ בּוֹ יָשׁוּב יַהֲפֹךְ יָדוֹ כָּל הַיּוֹם, מֵרָעָה אֶל רָעָה יֵצֵא וְיִתְגַּבֵּר עָלָיו יִצְרוֹ וְיַעֲשֶׂה בּוֹ אֶת אֲשֶׁר זָמַם, כִּי עֲבֵרָה גּוֹרֶרֶת עֲבֵרָה, וְאָמְרֵי אֱינָשֵׁי מִן הַשַּׁחַר נִרְאֶה טוּב הַיּוֹם".<p dir="rtl">
<big><b>ב.</b></big> אָמְרוּ חֲזַ"ל <span class="booklinks" onclick="sendBookLink(this)" onmouseover="setBookLinkTitle(this)">(חֲגִיגָה ט:)</span> "מְעֻוָּת לֹא יוּכַל לִתְקֹן, זֶה שֶׁבִּטֵּל קְרִיאַת שְׁמַע שֶׁל שַׁחֲרִית אוֹ קְרִיאַת שְׁמַע שֶׁל עַרְבִית.." וְהִנֵּה בְּבִטּוּל קְרִיאַת שְׁמַע שֶׁקְּרָאוּהוּ מְעֻוָּת, הֲרֵי קָאֵי גַּם אִם בְּאֹנֶס אִחֵר זְמַן קְרִיאַת שְׁמַע. וּמֵעַתָּה כַּמָּה יִגְדַּל הַמְעֻוָּת אִם קוֹבֵעַ עַצְמוֹ מִלְּכַתְּחִלָּה לְבַטֵּל קְרִיאַת שְׁמַע כַּמָּה יָמִים, וְכָל שֶׁכֵּן אִם קוֹבֵעַ עַצְמוֹ מִלְּכַתְּחִלָּה לְבַטֵּל זְמַן קְרִיאַת שְׁמַע בְּכָל תְּקוּפַת בֵּין הַזְּמַנִּים (הַגָּאוֹן רַבִּי אַהֲרֹן קוֹטְלֶר זצ"ל בְּמִשְׁנַת אַהֲרֹן ח"א עמ' עז).<p dir="rtl">
לְסִיּוּם שַׁעַר זֶה:<p dir="rtl">
יֵשׁ מִן הָעִנְיָן לְהִתְיַחֵס כָּאן לַטַּעֲנָה שֶׁכֵּיוָן שֶׁקָּשֶׁה מְאֹד לְהַתְמִיד לְאֹרֶךְ זְמַן בְּהַנְהָגָה זוֹ שֶׁל הִתְגַּבְּרוּת כַּאֲרִי בְּקִימָה בַּבֹּקֶר אֵין כְּדַאי כְּלָל לְהַתְחִיל לְהִשְׁתַּדֵּל בְּזֶה.<p dir="rtl">
וְעַל כָּךְ נָבִיא אֶת דִּבְרֵי הֶחָפֵץ חַיִּים  בְּסֵפֶר שְׁמִירַת הַלָּשׁוֹן בַּהַקְדָּמָה: לְעִנְיַן טַעֲנַת הַיֵּצֶר [שֶׁאֵין כְּדַאי לְהִתְאַמֵּץ בְּעִנְיַן שְׁמִירַת הַלָּשׁוֹן כֵּיוָן] שֶׁלֹּא יִמָּשֵׁךְ הַדָּבָר יוֹתֵר מִיּוֹם אוֹ יוֹמַיִם, יָשִׁיב לוֹ: לוּ יְהִי כִּדְבָרֶיךָ, וְכִי בִּשְׁבִיל זֶה צָרִיךְ לְהִתְרַפּוֹת מִזֶּה? הֲלֹא יָדוּעַ הוּא כִּי כַּאֲשֶׁר יֵלֵךְ, יִהְיֶה מִי שֶׁיִּהְיֶה, אֲפִלּוּ עָשִׁיר גָּדוֹל, וְכָל שֶׁכֵּן עָנִי, עַל שְׂפַת הַיָּם וְיִרְאֶה שֶׁפָּלַט הַיָּם אֲבָנִים טוֹבוֹת וּמַרְגָּלִיּוֹת, הַאִם יַתִּיר לְנַפְשׁוֹ מִלְּהִתְרַפּוֹת מִלְּלַקְטָן, מִסִּבַּת דָּבָר שֶׁלֹּא יִמָּשֵׁךְ זְמַן לְקִיטָתָן רַק עַל אֵיזֶה שָׁעוֹת, וּלְכָל הַיּוֹתֵר יוֹם אֶחָד? דְּזֶה אֵין שַׁיָּךְ רַק בְּדָבָר פָּחוּת וְנִבְזֶה, לֹא כֵן בַּאֲבָנִים טוֹבוֹת וּמַרְגָּלִיּוֹת, הַיְקָרִים מְאֹד בְּשָׁוְיָן, אֲשֶׁר כָּל רֶגַע וְרֶגַע אֲשֶׁר יְלַקְּטֵם וְיִתְפְּשֵׂם תַּחַת יָדוֹ שָׁוֶה יוֹתֵר מִמֵּאָה יָמִים אֲשֶׁר יְלַקֵּט דְּבָרִים פְּחוּתִים וְכוּ'. עכ"ל.<p dir="rtl">
וְכֵן הַדָּבָר מַמָּשׁ בְּעִנְיָנֵנוּ, כֵּיוָן שֶׁכָּל הַצְלָחָתוֹ שֶׁל הָאָדָם בְּרוּחָנִיּוּת וּבְגַשְׁמִיּוּת תְּלוּיָה בְּהִתְגַּבְּרוּת עַל יִצְרוֹ לְקִימָה שֶׁל שַׁחֲרִית כַּמּוּבָא לְעֵיל <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק א, ב וּבְפֶרֶק ז, ד)</span> מִדִּבְרֵי הַחֶסֶד לַאֲלָפִים וְהַיַּעֲרוֹת דְּבַשׁ וְעוֹד.<p dir="rtl">
עוֹד אוֹמֵר הֶחָפֵץ חַיִּים שָׁם: וְשָׁמַעְתִּי בְּשֵׁם גָּאוֹן אֶחָד, שֶׁשָּׁאַל אָדָם אוֹתוֹ, אִם לֹא כִּוֵּן בְּרֹב הַתְּפִלָּה וְהוּא עוֹמֵד בְּסוֹף הַתְּפִלָּה, בְּאֵיזֶה אֹפֶן יְעוֹרֵר אֶת נַפְשׁוֹ לְהַתְחִיל לְכַוֵּן. וְהֵשִׁיבוֹ, מָשָׁל לְמַה הַדָּבָר דּוֹמֶה? לְתִינֹקֶת אַחַת שֶׁעָמְדָה עַל הַשּׁוּק בְּסַל גָּדוֹל שֶׁל יְרָקוֹת לִמְכֹּר, וּפָגַע בָּהּ אָדָם אֶחָד וְהִתְחִיל לַחֲטֹף מֵהַסַּל, וְנִבְהֲלָה וְלֹא יָדְעָה שׁוּם עֵצָה אֵיךְ לַעֲשׂוֹת. פִּקֵּחַ אֶחָד עָמַד לְמֵרָחוֹק, אָמַר לָהּ מַה תַּעַמְדִי? עַל מַה תַּמְתִּינִי עַד שֶׁיַּחֲטֹף כֻּלּוֹ? הִנֵּה הוּא חוֹטֵף, גַּם אַתְּ חִטְפִי, וְכָל מַה שֶּׁיַּעֲלֶה בְּיָדֵךְ יִהְיֶה שֶׁלָּךְ. כֵּן הַדָּבָר מַמָּשׁ בְּעִנְיַן הַתְּפִלָּה. הִנֵּה הַיֵּצֶר מִתְגַּבֵּר עַל הָאָדָם וּמַפִּיל עָלָיו עַצְלוּת וּמַחְשָׁבוֹת זָרוֹת, עַד שֶׁעַל יְדֵי זֶה לֹא כִּוֵּן בְּכַמָּה וְכַמָּה בְּרָכוֹת מֵהַתְּפִלָּה, גַּם אַתָּה חֲטֹף וְזָרֵז אֶת עַצְמְךָ בְּכָל כֹּחֲךָ לְכַוֵּן בַּבְּרָכוֹת אֲשֶׁר עֲדַיִן הֵם לְפָנֶיךָ וְכוּ'. עכ"ל.<p dir="rtl">
וְגַם מִדָּבָר זֶה יֵשׁ לִלְמֹד לְעִנְיָנֵנוּ, הַיֵּצֶר נִצְּחֲךָ בְּיוֹם זֶה וּמָנַע מִמְּךָ לְהִתְגַּבֵּר כַּאֲרִי בְּקִימָה שֶׁל שַׁחֲרִית לַעֲבוֹדַת הַשֵּׁם, אַתָּה עֲמֹד וְהִתְחַזֵּק נֶגְדּוֹ לְמָחָר לְנַצְּחוֹ. וַאֲפִלּוּ אִם חַס וְשָׁלוֹם יִתְרָמִי שֶׁיְּנַצְּחֲךָ עוֹד הַפַּעַם, אַף עַל פִּי כֵן חֲזֹר וְהִתְחַזֵּק נֶגְדּוֹ לְהִלָּחֵם אִתּוֹ, וּבְוַדַּאי יַעֲזָרְךָ הַקָּבָּ"ה, שֶׁתִּהְיֶה גַּם כֵּן מֵהַמְנַצְּחִים, כִּי הַבָּא לְהִטָּהֵר מְסַיְּעִין אוֹתוֹ.<p dir="rtl">
וְכֵן אִם נִצַּח אוֹתְךָ יֵצֶר הָרַע בַּבֹּקֶר וּמָנַע מִמְּךָ לָקוּם כַּאֲרִי וּלְהִתְפַּלֵּל כַּהֹגֶן, אַל תִּפֹּל בְּרוּחֲךָ, תְּפֹס מַה שֶּׁבְּיָדְךָ לִתְפֹּס וְאַל תִּתֵּן זְמָמוֹ בְּיָדוֹ לְקַלְקֵל וּלְהַשְׁבִּית אֶת כָּל הַיּוֹם שֶׁלְּפָנֶיךָ, דְּאֵין דָּבָר שֶׁעוֹמֵד בִּפְנֵי הַתְּשׁוּבָה. חֲטֹף כְּכָל שֶׁתּוּכַל, וְכָאָמוּר הַבָּא לְהִטָּהֵר מְסַיְּעִין אוֹתוֹ, וּלְפוּם צַעֲרָא אַגְרָא.<p dir="rtl">
<h2 dir="rtl" id="612_yitgaber_kaari, שער הכנה לתפלה פתח דבר">שַׁעַר הֲכָנָה לַתְּפִלָּה - פֶּתַח דָּבָר</h2><p dir="rtl">
כְּרֻם זֻלֻּת לִבְנֵי אָדָם אֵלּוּ דְּבָרִים שֶׁעוֹמְדִים בְּרוּמוֹ שֶׁל עוֹלָם [כְּגוֹן תְּפִלָּה שֶׁעוֹלָה לְמַעְלָה. רַשִׁ"י] וּבְנֵי אָדָם מְזַלְזְלִין בָּהֶן <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ו:)</span>.<p dir="rtl">
חֲזַ"ל מַגְדִּירִים בְּמַאֲמָר זֶה אֶת מַעֲלַת הַתְּפִלָּה וְאֶת יַחֲסֵנוּ כְּלַפֶּיהָ. אֶת עִנְיַן הַתְּפִלָּה הֵם מַגְדִּירִים כְּדָבָר חָשׁוּב וְנִשְׂגָּב בְּיוֹתֵר, וְאֶת יַחֲסֵנוּ כְּלַפֶּיהָ כְּיַחַס שֶׁל מִי שֶׁאֵינוֹ מַכִּיר בַּחֲשִׁיבוּת הַדָּבָר וּמְזַלְזֵל בּוֹ.<p dir="rtl">
לַתְּפִלָּה צְדָדִים וַחֲלָקִים שׁוֹנִים, עֶרְכָּהּ, כֹּחָהּ, סְגֻלָּתָהּ, עִנְיָנֶיהָ, פֵּרוּשֶׁיהָ כַוָּנוֹתֶיהָ וְעוֹד. אַךְ קַיָּם פֶּתַח וְשַׁעַר דַּרְכּוֹ נִכְנָסִים לְכָל חֲלָקֶיהָ וְעִנְיָנֶיהָ.<p dir="rtl">
פֶּתַח זֶה הוּא הֲכָנָה לַתְּפִלָּה, אֲשֶׁר בְּהֵעָדְרָהּ נֶחְשָׁבִים אָנוּ כְּעוֹמְדִים מִחוּץ לְאַרְמוֹן הַמֶּלֶךְ, צוֹעֲקִים וְצוֹוְחִים וְשׁוֹמֵעַ אָיִן.." <span class="booklinks" onclick="sendBookLink(this)" onmouseover="setBookLinkTitle(this)">(שְׁעָרִים בִּתְפִלָּה, רַבִּי שִׁמְשׁוֹן פִּינְקוּס זצ"ל)</span>. הַפֶּתַח נֶעֱלָם מֵעֵינֵי רַבִּים וְהוּא בַּעֲווֹנוֹתֵינוּ הָרַבִּים בִּבְחִינַת "מֵת מִצְוָה".<p dir="rtl">
פֶּתַח זֶה בָּא הַסֵּפֶר לְגַלּוֹת<p dir="rtl">
וּלְהָאִיר בְּאוֹר יְקָרוֹת<p dir="rtl">
וְעַל יְדֵי כָּךְ יָבוֹא בּוֹ כָּל דּוֹרֵשׁ וּמְבַקֵּשׁ<p dir="rtl">
שֶׁאֶת קִרְבַת אֱלֹקִים, בֶּאֱמֶת וּבְתָמִים<p dir="rtl">
חָפֵץ וּמְחַפֵּשׂ.<p dir="rtl">
<h2 dir="rtl" id="612_yitgaber_kaari, פרק א הכנה לתפלה – מהי?">פֶּרֶק א - הֲכָנָה לַתְּפִלָּה – מַהִי?</h2><p dir="rtl">
<big><b>א.</b></big> שָׂח לִי אֶחָד מִקְּרוֹבַי, לִפְנֵי מִסְפַּר חֳדָשִׁים הֻצְרַכְתִּי לְשׂוֹחֵחַ בַּטֶּלֶפוֹן עִם אֶחָד מִגְּדוֹלֵי הַדּוֹר שְׁלִיטָ"א. הִתְרַגְּשׁוּת רַבָּה אָחֲזָה בִּי וּמַחְשָׁבוֹת רַבּוֹת חָלְפוּ בְּרֹאשִׁי, אִם יִשְׁאַל אוֹתִי כָּךְ מָה אֹמַר לוֹ, וְאִם יֹאמַר לְהֵפֶךְ – אֹמַר לוֹ שֶׁאֵין הַדָּבָר מִסְתַּדֵּר עִם פְּרָט מְסֻיָּם הַיָּדוּעַ לִי, וְכֵן הָלְאָה וְהָלְאָה. אֵיךְ אֲתַמְצֵת אֶת דְּבָרַי? אֵיךְ אַתְחִיל אֶת הַשִּׂיחָה וְאֵיךְ אֲסַיֵּם אוֹתָהּ? דֹּפֶק לִבִּי הוּאַץ עַד שֶׁכָּל מִי שֶׁרָאָה אוֹתִי חָשׁ בַּעֲלִיל שֶׁמִּתְחוֹלֵל בְּקִרְבִּי מַשֶּׁהוּ מְאֹד לֹא שִׁגְרָתִי.<p dir="rtl">
הִגַּעְתִּי לְמַסְּקָנָה שֶׁאֲנִי מֻכְרָח לִרְשֹׁם מֵרֹאשׁ אֶת כָּל פִּרְטֵי הַשְּׁאֵלָה שֶׁבִּרְצוֹנִי לִשְׁאֹל, אַחֶרֶת לֹא אוּכַל לְהַצִּיגָהּ כִּדְּבָעֵי וּפְרָטִים קְטַנִּים יִפְרְחוּ מִזִּכְרוֹנִי מֵרֹב הִתְרַגְּשׁוּת.<p dir="rtl">
לַמְרוֹת הַכֹּל, בִּשְׁעַת הַשִּׂיחָה הַהִתְרַגְּשׁוּת הָיְתָה כֹּה גְּדוֹלָה וְהֶחְסַרְתִּי פְּרָט מְסֻיָּם. הִרְגַּשְׁתִּי שֶׁלּוּלֵא הַחֹם הָאֲבָהִי שֶׁהוּא עָטַף אוֹתִי בּוֹ וְשֶׁהִרְגִּיעַ אוֹתִי לֹא יָכֹלְתִּי לִשְׁאֹל דָּבָר שָׁלֵם.<p dir="rtl">
אִלּוּ הָיִיתִי מְדַבֵּר עִם אוֹתוֹ גָּדוֹל בְּבֵיתוֹ פָּנִים אֶל פָּנִים, הַהִתְרַגְּשׁוּת הָיְתָה גְּדוֹלָה פִּי כַּמָּה <span class="booklinks" onclick="sendBookLink(this)" onmouseover="setBookLinkTitle(this)">(כְּפִי שֶׁכְּבָר קָּרָה מִסְפַּר פְּעָמִים)</span>. הִתְפַּלֵּאתִי מְאֹד עַל עַצְמִי, הֲלֹא אֵינֶנִּי טִפּוּס רַגְשָׁן וְחַשְׁשָׁן, וּבְשֶׁל מָה בָּא כָּל הַסַּעַר הַזֶּה. הַמַּסְקָנָה אֵלֶיהָ הִגַּעְתִּי הָיְתָה מְאַלֶּפֶת מְאֹד: יֵשׁ לִי מִפָּנָיו "יִרְאַת הָרוֹמְמוּת", וְהִיא נוֹבַעַת מִידִיעָה וְהַעֲרָכָה שִׂכְלִית <span class="booklinks" onclick="sendBookLink(this)" onmouseover="setBookLinkTitle(this)">(כְּפִי כֹּחַ שִׂכְלִי)</span> שֶׁחָדְרָה עָמֹק לְתוֹדָעָתִי, יְדִיעָה וְהַעֲרָכָה אֶת גֹּדֶל עֶרְכּוֹ בִּגְלַל עֲמָלוֹ בְּלִמּוּד הַתּוֹרָה יוֹמָם וָלַיִל, וְאֶת עֹצֶם מַעֲשָׂיו הַטּוֹבִים וְכוּ', וְזֶה מַה שֶּׁחוֹלֵל אֶת הַסַּעַר הַזֶּה.<p dir="rtl">
אַחַר הַדְּבָרִים הָאֵלֶּה, נָתַתִּי אֶת לִבִּי לָתוּר וְלִדְרֹשׁ מַדּוּעַ אֵינֶנִּי חָשׁ כָּךְ לֹא בִּזְמַן הַתְּפִלָּה וְלֹא קֹדֶם לָכֵן בְּהַגִּיעַ זְמַנָּהּ.<p dir="rtl">
וּמָצָאתִי שֶׁחֲסֵרִים לִי שְׁלֹשָׁה דְּבָרִים:<p dir="rtl">
א] יְדִיעָה עַד כְּדֵי תְּחוּשָׁה בְּפֹעַל שֶׁבַּתְּפִלָּה אֲנִי מְדַבֵּר אֶל הַבּוֹרֵא וְהוּא מַאֲזִין לִדְבָרַי, וּכְמוֹ לְהַבְדִּיל הַתְּחוּשָׁה שֶׁהָיְתָה לִי כְּשֶׁקִּיַּמְתִּי אֶת הַשִּׂיחָה הַטֶּלֶפוֹנִית הַנִּזְכֶּרֶת (זֶה שֶׁהַבּוֹרֵא אֵינוֹ מְדַבֵּר וּמֵשִׁיב לִי אֵינוֹ צָרִיךְ לִגְרֹעַ בַּתְּחוּשָׁה בְּפֹעַל שֶׁאֲנִי מְדַבֵּר אֵלָיו, כְּשֵׁם שֶׁאִם הָיוּ אוֹמְרִים לִי בְּשִׂיחָה טֶלֶפוֹנִית שֶׁזֶּה שֶׁאֲנִי מְדַבֵּר אֵלָיו אֵינוֹ יָכוֹל לְדַבֵּר וְלַעֲנוֹת כָּעֵת אַךְ הוּא מְעֻנְיָן לִשְׁמֹעַ אוֹתִי, הָיִיתִי מֵבִין זֹאת וּמַמְשִׁיךְ לְדַבֵּר עִם אוֹתָהּ עָצְמַת תְּחוּשָׁה בְּפֹעַל כֵּיוָן שֶׁהָיְתָה לִי יְדִיעָה שִׂכְלִית בְּרוּרָה שֶׁיֵּשׁ מִי שֶׁשּׁוֹמֵעַ אוֹתִי).<p dir="rtl">
ב] יְדִיעָה בְּרוּרָה שֶׁבַּתְּפִלָּה הַבּוֹרֵא נִמְצָא כִּבְיָכוֹל עַל יָדִי וַאֲנִי מְדַבֵּר אֵלָיו כַּאֲשֶׁר יְדַבֵּר אִישׁ אֶל רֵעֵהוּ. מַטְּרַת יְדִיעָה זוֹ הִיא לְעוֹרֵר בִּי אֶת הַתְּחוּשָׁה בְּפֹעַל שֶׁאֲנִי עוֹמֵד לִפְנֵי מֶלֶךְ מַלְכֵי הַמְּלָכִים הַקָּבָּ"ה שֶׁמְּלֹא כָּל הָאָרֶץ כְּבוֹדוֹ וּמְדַבֵּר עִמּוֹ מַמָּשׁ, וְלָכֵן אֲנִי מְחֻיָּב לַעֲמֹד בְּכֹבֶד רֹאשׁ בְּאֵימָה וָפַחַד לְכָל הַפָּחוֹת כְּעוֹמֵד לִפְנֵי מֶלֶךְ בָּשָׂר וָדָם. יְדִיעָה זוֹ תָּבִיא לִי גַּם תּוֹעֶלֶת עֲצוּמָה, שֶׁעַל יָדָהּ תִּהְיֶה לִי תּוֹסֶפֶת כַּוָּנָה בַּתְּפִלָּה, כֵּיוָן שֶׁאָבִין וְאַרְגִּישׁ שֶׁלַּמְרוֹת שֶׁאֵינֶנִּי רוֹאֶה אֶת הַבּוֹרֵא שֶׁאֲנִי מְדַבֵּר אֵלָיו הוּא נִמְצָא לְיָדִי, אֶלָּא שֶׁעֵינַי עֲצוּמוֹת כִּבְיָכוֹל.<p dir="rtl">
ג] בִּטָּחוֹן אֲמִתִּי וּמָלֵא שֶׁהַבּוֹרֵא שֶׁכָּעֵת אֲנִי בָּא לְדַבֵּר אֵלָיו הוּא זֶה שֶׁמַּשְׁגִּיחַ עָלַי בְּפֹעַל בְּכָל עֵת וְדוֹאֵג לְכָל צְרָכַי גַּם כְּשֶׁאֵינֶנִּי מַכִּיר בְּחֶסְרוֹנָם וּנְחִיצוּתָם, וְהוּא חָפֵץ בְּטוֹבָתִי וּבְהַצְלָחָתִי יוֹתֵר מִכָּל קְרוֹבַי וְאוֹהֲבַי, וְאַף יוֹתֵר מִמֶּנִּי עַצְמִי. וְהֶחָשׁוּב מִכָּל, שֶׁיֵּשׁ בְּכֹחוֹ לַעֲשׂוֹת כָּל אֲשֶׁר יַחְפֹּץ, וְכָל הַנַּעֲשֶׂה לְלֹא יוֹצֵא מִן הַכְּלָל נוֹבֵעַ מִכֹּחוֹ הוּא <span class="booklinks" onclick="sendBookLink(this)" onmouseover="setBookLinkTitle(this)">(עַיֵּן בְּחוֹבוֹת הַלְּבָבוֹת שַׁעַר הַבִּטָּחוֹן)</span>.<p dir="rtl">
<big><b>ב.</b></big> בְּאֶמְצָעוּת דְּבָרִים אֵלּוּ מִתְבָּרֵר לָנוּ: חוּשׁ הָרְאִיָּה וְהַשְּׁמִיעָה אֵינָם הַכֵּלִים הַיְחִידִים שֶׁבְּאֶמְצָעוּתָם נִתָּן לְהַבְחִין אִם מִישֶׁהוּ נוֹסָף נִמְצָא כָּעֵת עַל יָדִי. יֵשׁ כְּלִי נוֹסָף הֶחָשׁוּב מִכָּל הַחוּשִׁים וְהוּא "הַשֵּׂכֶל". עַל יְדֵי יְדִיעָה בְּרוּרָה שֶׁאֲקַבֵּל מִגּוֹרֵם חִיצוֹנִי, יִתְבָּרֵר לִי שֶׁיֵּשׁ בַּחֶדֶר מִישֶׁהוּ נוֹסָף גַּם אִם לֹא רָאִיתִי, שָׁמַעְתִּי אוֹ מִשַּׁשְׁתִּי אוֹתוֹ בְּפֹעַל.<p dir="rtl">
וְנַמְחִישׁ זֹאת: כְּשֶׁמּוֹדִיעִים לְאָדָם שֶׁעוֹמֵד לִפֹּל עָלָיו דְּבַר מָה, הוּא בּוֹרֵחַ מִיָּד הַצִּדָּה אוֹ עוֹשֶׂה תְּנוּעָה שֶׁל הִתְגּוֹנְנוּת בְּיָדָיו, וְאַף שֶׁאֵינוֹ רוֹאֶה אוֹ שׁוֹמֵעַ שֶׁהַחֵפֶץ עוֹמֵד לִפֹּל, הַיְדִיעָה עַצְמָהּ מַקְפִּיצָה אוֹתוֹ מִמְּקוֹמוֹ כְּאִלּוּ רָאָה בְּעֵינָיו שֶׁהַחֵפֶץ נוֹטֶה לִפֹּל עָלָיו.<p dir="rtl">
כֹּחַ הַשֵּׂכֶל שֶׁנָּתַן לָנוּ הַשֵּׁם יִתְבָּרַךְ וּבִזְכוּתוֹ כָּל אֶחָד מֵאִתָּנוּ נִקְרָא "בַּר דַּעַת", מַבְדִּיל אוֹתָנוּ מֵהַבְּהֵמוֹת. עַל יָדוֹ יְכוֹלִים אָנוּ לִפְעֹל לֹא רַק עַל פִּי מַרְאֵה עֵינֵינוּ וּשְׁמִיעַת אָזְנֵינוּ, שֶׁלֹּא כִּבְהֵמָה שֶׁעֲלוּלָה לֶאֱכֹל סַם הַמָּוֶת בִּגְלַל מַרְאֵה עֵינַיִם וְטַעַם עָרֵב.<p dir="rtl">
לָכֵן גַּם יְכוֹלִים אָנוּ עִם כֹּחַ הַשֵּׂכֶל וְהַמַּחְשָׁבָה לָחוּשׁ בְּפֹעַל אֶת מְצִיאוּת הַשֵּׁם בְּקִרְבֵּנוּ וּלְדַבֵּר עִמּוֹ כְּדַבֵּר אִישׁ אֶל רֵעֵהוּ, אַף שֶׁחוּשׁ הָרְאִיָּה וְהַשְּׁמִיעָה אֵינָם חָשִׁים בְּזֶה.<p dir="rtl">
בְּפֶרֶק ג' נִרְאֶה כֵּיצַד נִתָּן עַל יְדֵי הִתְבּוֹנְנוּת וּמַחְשָׁבָה לָחוּשׁ מַמָּשׁ אֶת מְצִיאוּת הַשֵּׁם.<p dir="rtl">
<h2 dir="rtl" id="612_yitgaber_kaari, פרק ב החיוב מדינא להתכונן לתפלה">פֶּרֶק ב - הַחִיּוּב מִדִּינָא לְהִתְכּוֹנֵן לַתְּפִלָּה</h2><p dir="rtl">
<big><b>א.</b></big> שֻׁלְחָן עָרוּךְ אֹרַח חַיִּים  סי' צג: יִשְׁהֶה שָׁעָה אַחַת קֹדֶם שֶׁיָּקוּם לְהִתְפַּלֵּל כְּדֵי שֶׁיְּכַוֵּן לִבּוֹ לַמָּקוֹם וְכוּ'. כָּתַב עַל זֶה הַמִּשְׁנָה בְּרוּרָה: וּמִיהוּ, זֶה לַחֲסִידִים, וְלִשְׁאַר הָעָם דַּי בְּשָׁעָה מוּעֶטֶת שֶׁיִּשְׁהֵא קֹדֶם שֶׁיַּתְחִיל, שֶׁהוּא כְּדֵי הִלּוּךְ ח' טְפָחִים. וּבְסִימָן צ ס"ק סב כָּתַב הַמִּשְׁנָה בְּרוּרָה: יִשְׁהֵא שִׁעוּר וְכוּ'. כְּדֵי שֶׁתִּתְיַשֵּׁב דַּעְתּוֹ עָלָיו וְיִתְפַּלֵּל בְּכַוָּנָה, כִּי כְּשֶׁיִּתְפַּלֵּל תֵּכֶף בִּכְנִיסָתוֹ פִּתְאֹם, אֵין דַּעְתּוֹ מְיֻשֶּׁבֶת עָלָיו.<p dir="rtl">
<big><b>ב.</b></big> עַל עִנְיָן זֶה כּוֹתֵב הַגָּאוֹן הָרַב שְׁלֹמֹה ווֹלְבֶּה זִכְרוֹנוֹ לִבְרָכָה בַּסֵּפֶר עֲלֵי שׁוּר <span class="booklinks" onclick="sendBookLink(this)" onmouseover="setBookLinkTitle(this)">(ח"ב שַׁעַר ג, וַעַד רִאשׁוֹן)</span>: כָּתַב רַבֵּנוּ יוֹנָה בְּסֵפֶר הַיִּרְאָה: "וְיָבֹא לְבֵית הַכְּנֶסֶת וְאוֹמֵר בִּכְנִיסָתוֹ: "וַאֲנִי בְּרֹב חַסְדְּךָ אָבוֹא בֵיתֶךָ" וְכוּ'. וְיֵשֵׁב בִּמְקוֹמוֹ.. וְיֵשֵׁב וְלֹא יִפְתַּח פִּיו עַד שֶׁיִּשְׁהֶה מְעַט. וְיָשִׁיב אֶל לִבּוֹ לִפְנֵי מִי הוּא יוֹשֵׁב, וּמִי שׁוֹמֵעַ דְּבָרָיו. וְאָז יִלְבַּשׁ חֲרָדָה וְאֵימָה וְזִיעַ וּרְתֵת וְיִפְתַּח תְּפִלָּתוֹ עַל הַסֵּדֶר".<p dir="rtl">
וְכָךְ כָּתַב הָרַמְבָּ"ם: "כֵּיצַד הִיא הַכַּוָּנָה? שֶׁיְּפַנֶּה אֶת לִבּוֹ מִכָּל הַמַּחְשָׁבוֹת וְיִרְאֶה עַצְמוֹ כְּאִלּוּ הוּא עוֹמֵד לִפְנֵי הַשְּׁכִינָה. לְפִיכָךְ צָרִיךְ לֵישֵׁב מְעַט קֹדֶם הַתְּפִלָּה כְּדֵי לְכַוֵּן אֶת לִבּוֹ וְאַחַר כָּךְ יִתְפַּלֵּל בְּנַחַת וְתַחֲנוּנִים וְלֹא יַעֲשֶׂה תְּפִלָּתוֹ כְּמִי שֶׁהָיָה נוֹשֵׂא מַשָּׂאוֹ וּמַשְׁלִיכוֹ וְהוֹלֵךְ לוֹ.. חֲסִידִים הָרִאשׁוֹנִים הָיוּ שׁוֹהִין שָׁעָה אַחַת קֹדֶם הַתְּפִלָּה כוּ'." <span class="booklinks" onclick="sendBookLink(this)" onmouseover="setBookLinkTitle(this)">(הִלְכוֹת תְּפִלָּה ד, טז)</span>. הֲרֵי חֲסִידוּתָם שֶׁל הַחֲסִידִים הָרִאשׁוֹנִים הָיְתָה שֶׁשָּׁהוּ שָׁעָה שְׁלֵמָה, אֲבָל לִשְׁהוֹת מְעַט לִפְנֵי וְאַחֲרֵי הַתְּפִלָּה הִיא הֲלָכָה לְדוֹרוֹת!<p dir="rtl">
כַּמָּה זֶה "מְעַט"? חָמֵשׁ דַּקּוֹת יִהְיֶה הַרְבֵּה. וְהַשּׁוֹהֶה לִפְנֵי הַתְּפִלָּה דַּקָּה אַחַת מַמָּשׁ, וְיֵשֵׁב בְּשֶׁקֶט עַל מְקוֹמוֹ, מְרֻכָּז בְּעַצְמוֹ וּבַתְּפִלָּה שֶׁהוּא עוֹמֵד לְהִתְפַּלֵּל, יִרְאֶה נִפְלָאוֹת אֵיךְ דַּקָּה זוֹ עֲלוּלָה לְהַשְׁפִּיעַ עַל כָּל תְּפִלָּתוֹ.<p dir="rtl">
אֲנַחְנוּ רְדוּפִים מְאֹד מִקֶּצֶב הַחַיִּים הַמּוֹדֶרְנִיִּים שֶׁהַכֹּל צָרִיךְ לְהֵעָשׂוֹת בִּמְהִירוּת. בְּאֹכֶל וּבְשִׂיחַת רֵעִים אָנוּ מַאֲרִיכִים לְמַדַּי, אֲבָל בִּתְפִלַּת שַׁחֲרִית אָנוּ לְחוּצִים, כָּל אֶחָד מְמַהֵר לַעֲבוֹדָתוֹ, זֶה בְּכֹה וְזֶה בְּכֹה, וּבְקֹשִׁי רַב אָנוּ יְכוֹלִים לְהִתְרַגֵּל בִּתְפִלָּה מְתוּנָה, וַאֲפִלּוּ דַּקָּה אַחַת יְקָרָה לָנוּ. לָכֵן אֲפִלּוּ דַּקָּה זוֹ שֶׁל שְׁהִיָּה לִפְנֵי הַתְּפִלָּה עוֹלָה לָנוּ בְּמַאֲמָץ וּמַאֲבָק. אַךְ אֵין לְוַתֵּר עָלֶיהָ.<p dir="rtl">
וְהַתְּפִלָּה עַצְמָהּ צְרִיכָה לִהְיוֹת "בְּנַחַת וּבְתַחֲנוּנִים". גַּם תַּלְמִיד חָכָם אֲשֶׁר תּוֹרָתוֹ אֻמָּנוּתוֹ אַל יִסְמֹךְ עַל תּוֹרָתוֹ לְמַהֵר בִּתְפִלָּתוֹ. כְּבָר דְּבָרֵינוּ אֲמוּרִים בְּזֶה בַּשַּׁעַר הָרִאשׁוֹן בְּמַעֲרֶכֶת הַתּוֹרָה בְּפֶרֶק "תּוֹרָה וּתְפִלָּה". גַּם הַמִּתְפַּלֵּל בְּבֵית הַכְּנֶסֶת עִם בַּעֲלֵי בָּתִּים לֹא יְמַהֵר בִּתְפִלָּתוֹ כְּדֵי לְהַגִּיעַ עִם הַצִּבּוּר לַתְּפִלָּה בְּלַחַשׁ, אֶלָּא יַתְחִיל הוּא תְּפִלָּתוֹ קֹדֶם הַתְחָלַת הַצִּבּוּר, וְיַקְדִּים אֶת עַצְמוֹ כָּל כָּךְ עַד שֶׁיּוּכַל לְהִתְפַּלֵּל בְּנַחַת בְּלִי דִּלּוּגִים וְיַגִּיעַ בְּיַחַד עִם הַצִּבּוּר לְבִרְכַת "גָּאַל יִשְׂרָאֵל". וְיִתָּכֵן שֶׁיִּהְיֶה מִן הַהֶכְרֵחַ לָקוּם מֻקְדָּם, וּכְדֵי לָקוּם מֻקְדָּם יִהְיֶה מִן הַהֶכְרֵחַ לִשְׁכַּב לִישֹׁן מֻקְדָּם. נִמְצָא שֶׁהַהֲכָנָה לִתְפִלָּה מַתְחִילָה בָּעֶרֶב, שֶׁלֹּא לְאַחֵר אֶת זְמַן הַשְּׁכִיבָה.<p dir="rtl">
הֲרֵי: שְׁכִיבָה בַּזְּמַן, קִימָה מֻקְדֶּמֶת כְּדֵי לְהִתְפַּלֵּל בְּנַחַת, וּשְׁהִיָּה לְכָל הַפָּחוֹת דַּקָּה אַחַת לִפְנֵי הַתְּפִלָּה, מִלְּבַד שְׁאַר הַהֲכָנוֹת בְּעֵת הַקִּימָה – הֵן הֵן הַהַנְהָגוֹת לְמַעֲשֶׂה הַמְחֻיָּבוֹת מִ"תְּפִלָּה בְּנַחַת", וּבָהֶן עָלֵינוּ לְהִתְלַמֵּד.<p dir="rtl">
<big><b>ג.</b></big> כָּתַב הַגָּאוֹן הָרַב שִׁמְשׁוֹן פִּינְקוּס זצ"ל בְּסִפְרוֹ שְׁעָרִים בִּתְפִלָּה: יְסוֹד הַכַּוָּנָה וְזַכּוּת הַלֵּב בַּתְּפִלָּה תְּלוּיִים בַּהֲכָנָה שֶׁלְּפָנֶיהָ, וְכֵן כָּתַב הָרַמְבָּ"ם, וְזֶה לְשׁוֹנוֹ: כֵּיצַד הִיא הַכַּוָּנָה, שֶׁיְּפַנֶּה אֶת לִבּוֹ מִכָּל הַמַּחְשָׁבוֹת, וְיִרְאֶה עַצְמוֹ כְּאִלּוּ הוּא עוֹמֵד לִפְנֵי הַשְּׁכִינָה, לְפִיכָךְ צָרִיךְ לֵישֵׁב מְעַט קֹדֶם הַתְּפִלָּה כְּדֵי לְכַוֵּן אֶת לִבּוֹ. וּכְמוֹ כֵן בַּשֻּׁלְחָן עָרוּךְ סִימָן צג, וְזֶה לְשׁוֹנוֹ: יִשְׁהֶה שָׁעָה אַחַת קֹדֶם שֶׁיָּקוּם לְהִתְפַּלֵּל כְּדֵי שֶׁיְּכַוֵּן לִבּוֹ לַמָּקוֹם.<p dir="rtl">
וְהִנֵּה סֵדֶר זֶה דְּיִשְׁהֶה מְעַט קֹדֶם הַתְּפִלָּה, אֵינוֹ דִּבְרֵי מוּסָר וְהִתְעוֹרְרוּת אוֹ מִילֵי דַּחֲסִידוּתָא, אֶלָּא הֲלָכָה, שֶׁהֲרֵי הֵבִיאָהּ הָרַמְבָּ"ם בְּלָשׁוֹן כֵּיצַד הִיא הַכַּוָּנָה, וְכַוָּנָה עַצְמָהּ הִיא מִן הַדְּבָרִים הַמְעַכְּבִים הַתְּפִלָּה.<p dir="rtl">
וְנִמְצָא הַמְאַחֵר לְבֵית הַכְּנֶסֶת בְּשַׁחֲרִית, וְחוֹטֵף אֶת הַטַּלִּית וְהַתְּפִלִּין וּמִתְפַּלֵּל בְּרִיצָה וּבְחִפָּזוֹן, אוֹ בְּמִנְחָה וּמַעֲרִיב הַמְמַהֵר לִתְפֹּס אֶת הַצִּבּוּר בִּשְׁמוֹנֶה עֶשְׂרֵה, הֲרֵי זֶה נֶגֶד הַהֲלָכָה, וּכְבָר מֵרֹאשׁ מֻבְטָח לוֹ שֶׁלֹּא יַצְלִיחַ לְכַוֵּן, וּתְפִלָּתוֹ תְּהֵא שֶׁלֹּא כַּהֹגֶן.<p dir="rtl">
כְּבָר גִּלּוּ לָנוּ חֲכָמִים שֶׁהַדֶּרֶךְ לַכַּוָּנָה הִיא רַק עַל יְדֵי שְׁהִיָּה וְהִתְבּוֹנְנוּת לִפְנֵי הַתְּפִלָּה. וּמִתְבָּאֵר, שֶׁאִי אֶפְשָׁר לַעֲמֹד וְתֵכֶף לְהִתְפַּלֵּל מִתּוֹךְ הָעִנְיָן שֶׁעוֹסֵק בּוֹ, וְלִסְמֹךְ עַל כָּךְ שֶׁכְּבָר תָּבוֹא לוֹ הַכַּוָּנָה בְּמֶשֶׁךְ הַתְּפִלָּה. וְהָאָדָם שֶׁעוֹשֶׂה כָּךְ מִתְעַלֵּם מִדִּבְרֵי חֲכָמִים, וַאֲפִלּוּ אִם יִתְיַגֵּעַ לְכַוֵּן לֹא תַּעֲלֶה בְּיָדוֹ, שֶׁכְּבָר גִּלּוּ לָנוּ חֲכָמִים שֶׁהַדֶּרֶךְ לַכַּוָּנָה הִיא רַק עַל יְדֵי שְׁהִיָּה וְהִתְבּוֹנְנוּת לִפְנֵי הַתְּפִלָּה, וְכָל אֶחָד לְפִי עֵרֶךְ תְּפִלָּתוֹ כָּךְ צָרִיךְ לַהֲכָנָה.<p dir="rtl">
חֲסִידִים הָרִאשׁוֹנִים מֵחֲמַת עָצְמַת טַהֲרַת תְּפִלָּתָם הָיוּ זְקוּקִים לְשָׁעָה שְׁלֵמָה, וְאָנוּ כָּל אֶחָד וְאֶחָד כְּפִי עֶרְכּוֹ, אֲבָל בְּלֹא הֲכָנָה אֲפִלּוּ אִם יִתְעַקֵּשׁ וִידַרְבֵּן לִבּוֹ לְכַוֵּן, אוּלַי יַמְשִׁיךְ הַכַּוָּנָה לַחֲצִי בְּרָכָה אוֹ כֻּלָּהּ, אֲבָל לְכַוֵּן מֶשֶׁךְ כָּל הַתְּפִלָּה לֹא יוּכַל, שֶׁסּוֹף סוֹף חֶזְקַת מָרָא קַמָּא גּוֹבֶרֶת, וְתִכְבֹּשׁ הַלֵּב לָעִנְיָנִים שֶׁמִּתּוֹכָם עָמַד לְהִתְפַּלֵּל.<p dir="rtl">
וְיֵשׁ בְּזֶה עוֹד הֲלָכוֹת, לֹא יַעֲמֹד לְהִתְפַּלֵּל מִתּוֹךְ שְׂחוֹק וְקַלּוּת רֹאשׁ, וְלֹא מִתּוֹךְ מְרִיבָה, וְלֹא מִתּוֹךְ כַּעַס, אֶלָּא מִתּוֹךְ דִּבְרֵי תּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(הֲלָכָה פְּסוּקָה)</span> וְשִׂמְחָה שֶׁל מִצְוָה, עַיֵּן שָׁם בְּשֻׁלְחָן עָרוּךְ. שֶׁכָּל אֵלּוּ הָעִנְיָנִים כּוֹבְשִׁים אֶת הַלֵּב וּמַטְרִידִים אֶת הַמַּחְשָׁבָה. וְהַלֵּב הַפָּנוּי לִתְפִלָּה הוּא דַּוְקָא הֶעָסוּק בְּשִׂמְחָה שֶׁל מִצְוָה וּבְדִבְרֵי תּוֹרָה, וּמִי הוּא זֶה שֶׁיִּתְעַלֵּם מִדִּבְרֵי חֲזַ"ל וְיַצְלִיחַ.<p dir="rtl">
עַל יְדֵי הַהֲכָנָה מַשִּׂיג הָאָדָם אֶת הַקִּרְבָה לַקָּדוֹשׁ בָּרוּךְ הוּא הַנִּצְרֶכֶת לִדְבֵקוּת בַּתְּפִלָּה. בַּהֲכִינוֹ אֶת עַצְמוֹ לִפְנֵי הַתְּפִלָּה גַּם הַקָּדוֹשׁ בָּרוּךְ הוּא מִתְקָרֵב אֵלָיו. מִי שֶׁמִּתְפַּלֵּל בִּלְתִּי הַהֲכָנָה הָרְאוּיָה, הֲרֵי זֶה כְּצוֹעֵק אֶל הַמֶּלֶךְ, וְהַמֶּלֶךְ אֵינֶנּוּ בְּקִרְבָתוֹ, הוּא כְּבָר חָלַף הָלַךְ לוֹ.<p dir="rtl">
הַהֲכָנָה מַכְנִיסָה אֶת הָאָדָם לְאַרְמוֹן הַמֶּלֶךְ. הַמִּתְפַּלֵּל בְּלֹא הֲכָנָה הֲרֵי הוּא כְּמִי שֶׁעוֹמֵד וְצוֹעֵק מִחוּץ לְפַלְטֵרִין שֶׁל מֶלֶךְ, וְהֵיאָךְ תִּשָּׁמַע צַעֲקָתוֹ. עַד  כָּאן.<p dir="rtl">
<big><b>ד.</b></big> אֵיכוּת הַמִּתְפַּלֵּל. כְּבָר מְבֹאָר בְּרז"ל <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ל)</span>, חֲסִידִים הָרִאשׁוֹנִים הָיוּ שׁוֹהִים שָׁעָה אַחַת וּמִתְפַּלְּלִים, כְּדֵי שֶׁיְּכַוְּנוּ אֶת לִבָּם לַמָּקוֹם. לֹא שֶׁתִּהְיֶה תְּפִלָּתוֹ בַּעֲבוּר הֶרְגֵּלוֹ מִנְּעוּרָיו אֲשֶׁר בְּקוּמוֹ מִמִּטָּתוֹ מֻכְרָח הוּא לְהִתְפַּלֵּל וְהַהֶרְגֵּל עוֹשֶׂה אֶת שֶׁלּוֹ, כִּי הוּא לוֹבֵשׁ טַלִּית וּתְפִלִּין, וּפוֹתֵחַ אֶת פִּיו וְהַפֶּה דוֹבֵר מֵעַצְמוֹ, כַּמָּה שֵׁמוֹת הַקְּדוֹשִׁים יוֹצְאִים מִן הַפֶּה שֶׁלֹּא בְּכַוָּנָה, בְּפִיו הוּא אוֹמֵר בָּרוּךְ אַתָּה ה', כִּמְדַבֵּר לְנוֹכֵחַ, וְאֵין אֱלֹקִים לְנֶגֶד עֵינָיו, וּבִשְׂפָתָיו הוּא אוֹמֵר: "שִׁוִּיתִי ה' לְנֶגְדִּי תָמִיד" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים טז)</span>.<p dir="rtl">
וְלָזֹאת הָיוּ מִתְנַהֲגִים לִהְיוֹת שׁוֹהִים שָׁעָה אַחַת קֹדֶם הַתְּפִלָּה, לַחֲשֹׁב עִם לִבּוֹ לִפְנֵי מִי יַעֲמֹד לְהִתְפַּלֵּל, הֲרֵי לִפְנֵי אֲדוֹן הָעוֹלָמִים וְיוֹצֵר הַנְּפָשׁוֹת, הַבּוֹחֵן כְּלָיוֹת וָלֵב, וְזוֹכֵר כָּל מַעֲשֵׂה עוֹלָם, מַעֲשֵׂי אִישׁ וּפְקֻדָּתוֹ וַעֲלִילוֹת מִצְעֲדֵי גֶּבֶר, אֲשֶׁר כַּמָּה פְּעָמִים הִמְרָה אֶת דְּבָרוֹ.<p dir="rtl">
וְאָז יִכָּנַע לְבָבוֹ הֶעָרֵל, וְאָז יַגִּיעֶנּוּ מִן הַבּוּשָׁה וְהַכְּלִימָה, אֵיךְ לְהִתְיַצֵּב לִפְנֵי ה' יִתְבָּרַךְ, כְּמַאֲמָר: "בֹּשְׁתִּי וְגַם נִכְלַמְתִּי כִּי נָשָׂאתִי חֶרְפַּת נְעוּרָי" <span class="booklinks" onclick="sendBookLink(this)" onmouseover="setBookLinkTitle(this)">(יִרְמְיָה לא)</span>. וּמַה גַּם בְּחָשְׁבוֹ עִם נַפְשׁוֹ הַשְׁגָּחָתוֹ יִתְבָּרַךְ עַל הָאָדָם בִּפְרָט, וְעַל כָּל הַמְּצִיאוּת בִּכְלָל, לְהַמְשִׁיךְ לָהֶם שֶׁפַע קִיּוּמָם רֶגַע אַחַר רֶגַע, כְּמַאֲמַר רַבּוֹתֵינוּ <span class="booklinks" onclick="sendBookLink(this)" onmouseover="setBookLinkTitle(this)">(בְּרֵאשִׁית רַבָּה יד, ט)</span>: "כָּל הַנְּשָׁמָה תְּהַלֵּל יָהּ" עַל כָּל נְשִׁימָה וּנְשִׁימָה תְּהַלֵּל יָהּ וְכוּ' (סֵפֶר הַמִּדּוֹת לַמַּגִּיד מִדּוּבְנָא זצ"ל, שַׁעַר הַתְּפִלָּה).<p dir="rtl">
<big><b>ה.</b></big> מָרָן הַגָּאוֹן הָרַב יְחֶזְקֵאל לְוִינְשְׁטֵיין הָיָה רָגִיל לוֹמַר שֶׁבְּלִי הֲכָנָה מֻקְדֶּמֶת אֵין זוֹ תְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(לְשִׁכְנוֹ תִּדְרְשׁוּ)</span>. וּפַעַם אַחֶרֶת אָמַר מָרָן זצ"ל: תְּפִלָּה בְּלֹא הֲכָנָה הִיא כְּגוּף בְּלֹא נְשָׁמָה, שֶׁאִם לֹא יָכִין הָאָדָם אֶת עַצְמוֹ קֹדֶם הַמַּעֲשֶׂה, בִּשְׁעַת הַמַּעֲשֶׂה לֹא תְּהֵא תְּפִלָּתוֹ אֶלָּא בְּפִיו וּלְבָבוֹ בַּל עִמּוֹ, וּמִמֵּילָא כָּל עֲבוֹדָתוֹ עַל אַדְנֵי הַתֹּהוּ, רַחֲמָנָא לִצְּלַן (תְּפִלַּת חַנָּה לַגָּאוֹן הָרַב רְאוּבֵן מְלַמֵּד זצ"ל).<p dir="rtl">
<big><b>ו.</b></big> וּנְסַיֵּם בִּדְבָרָיו הַנִּפְלָאִים שֶׁל רַבִּי שְׁרַגָּא פֵייבִיל מֶנְדְּלוֹבִיץ' זצ"ל: עִקַּר הַתְּפִלָּה הוּא לִפְנֵי הַתְּפִלָּה!<p dir="rtl">
בְּעִנְיַן לִמּוּד הַתּוֹרָה יֵשׁ לָנוּ בְּדֶרֶךְ כְּלָל מֻשָּׂג בָּרוּר אֵיזֶהוּ לַמְדָּן, מִי נִקְרָא בֶּן תּוֹרָה, לֹא כֵן בַּתְּפִלָּה. רְגִילִים לָדוּן, אֵיזֶהוּ עוֹבֵד אֲמִתִּי: כָּל שֶׁעוֹמֵד בִּתְפִלָּה אֲרִיכְתָּא, וְכֵן לְהֵפֶךְ – וּבֶאֱמֶת אֵינוֹ כֵּן. לַאֲמִיתוֹ שֶׁל דָּבָר, עִקַּר הַתְּפִלָּה הִיא קֹדֶם הַתְּפִלָּה (="דֶּער אֱמֶתֶ'ער דַּאוְונֶען אִיז פַאר דֶּעם דַּאוְונֶען"), כִּי כְּדֵי לְהִתְפַּלֵּל תְּפִלָּה זַכָּה צָרִיךְ לְהִתְכַּשֵּׁר הַרְבֵּה, וּלְקַיֵּם בְּנַפְשׁוֹ "הִכּוֹן לִקְרַאת אֱלֹקֶיךָ יִשְׂרָאֵל" בְּדַרְגָּה עִלָּאָה. מָשָׁל לְאָדָם הַמַּעְפִּיל בְּהַר, שֶׁמִּתְיַגֵּעַ הַרְבֵּה לְטַפֵּס וְלַעֲלוֹת, עַד שֶׁמַּגִּיעַ לְרֹאשׁ הָהָר, אֲבָל כַּאֲשֶׁר כְּבָר הִגִּיעַ לְמַעְלָה עוֹשֶׂה הֲלִיכָתוֹ בְּנַחַת וּבְנֹעַם. כַּיּוֹצֵא בְּזֶה: אָדָם הַמִּתְיַגֵּעַ לְמַכְבִּיר קֹדֶם הַתְּפִלָּה, בִּיכָלְתּוֹ אַחַר כָּךְ לְהִתְפַּלֵּל בְּשׁוֹפִי. הַתְּפִלָּה קוֹלַחַת יָשָׁר מִלִּבּוֹ, שׁוּם מַחְשָׁבָה זָרָה אֵינָהּ טֹורְדָתוֹ, וְאֵינוֹ צָרִיךְ לְהִתְיַגֵּעַ אוֹ לְהִתְעַכֵּב בְּכָל מִלָּה <span class="booklinks" onclick="sendBookLink(this)" onmouseover="setBookLinkTitle(this)">(מוּבָא בְּסֵפֶר הַמַּשְׁגִּיחַ דְּקַמֶנִיץ עמ' 791)</span>.<p dir="rtl">
<h2 dir="rtl" id="612_yitgaber_kaari, פרק ג כעומד לפני המלך (ממש) – כיצד">פֶּרֶק ג - כְּעוֹמֵד לִפְנֵי הַמֶּלֶךְ (מַמָּשׁ) – כֵּיצַד</h2><p dir="rtl">
<big><b>א.</b></big> עִקַּר הַתְּפִלָּה - הוּא לְהַרְגִּישׁ שֶׁעוֹמֵד לִפְנֵי הַקָּבָּ"ה בַּמְּצִיאוּת וְלָחוּשׁ אֶת קִרְבָתוֹ, לֹא פָּחוֹת מִכָּל מְצִיאוּת פְּשׁוּטָה הַמֻּכֶּרֶת לָנוּ. צָרִיךְ לְהִתְרַגֵּל בִּדְבָרִים אֵלּוּ, עַד שֶׁחוּשָׁיו יַרְגִּישׁוּ שֶׁבְּרֶגַע שֶׁהוּא נִגָּשׁ לִתְפִלָּה הֲרֵי הוּא עוֹמֵד לִפְנֵי ה' יִתְבָּרַךְ, פְּשׁוּטוֹ כְּמַשְׁמָעוֹ מַמָּשׁ <span class="booklinks" onclick="sendBookLink(this)" onmouseover="setBookLinkTitle(this)">(שְׁעָרִים בִּתְפִלָּה -פְּתִיחָה ג)</span>.<p dir="rtl">
<big><b>ב.</b></big> הָרַמְחַ"ל כּוֹתֵב בְּסֵפֶר מְסִלַּת יְשָׁרִים <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק יט)</span>: הִנֵּה עִקַּר הַיִּרְאָה הִיא יִרְאַת הָרוֹמְמוּת, שֶׁצָּרִיךְ הָאָדָם לַחֲשֹׁב בְּעוֹדוֹ מִתְפַּלֵּל אוֹ עוֹשֶׂה מִצְוָה, כִּי לִפְנֵי מֶלֶךְ מַלְכֵי הַמְּלָכִים הוּא מִתְפַּלֵּל אוֹ עוֹשֶׂה הַמַּעֲשֶׂה הַהוּא, וְהוּא מַה שֶּׁהִזְהִיר הַתַּנָּא <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כח ע"ב)</span>: וּכְשֶׁאַתָּה מִתְפַּלֵּל - דַּע לִפְנֵי מִי אַתָּה מִתְפַּלֵּל. וְהִנֵּה שְׁלֹשָׁה דְּבָרִים צָרִיךְ שֶׁיִּסְתַּכֵּל הָאָדָם וְיִתְבּוֹנֵן הֵיטֵב, כְּדֵי שֶׁיַּגִּיעַ אֶל זֹאת הַיִּרְאָה. הָאֶחָד – שֶׁהוּא עוֹמֵד מַמָּשׁ לִפְנֵי הַבּוֹרֵא יִתְבָּרַךְ שְׁמוֹ וְנוֹשֵׂא וְנוֹתֵן עִמּוֹ, אַף עַל פִּי שֶׁאֵין עֵינוֹ שֶׁל אָדָם רוֹאֵהוּ. וְתִרְאֶה כִּי זֶה הוּא הַיּוֹתֵר קָשֶׁה שֶׁיִּצְטַיֵּר בְּלֵב הָאָדָם צִיּוּר אֲמִתִּי (בִּבְהִירוּת מְשַׁכְנַעַת וְלֹא בִּידִיעָה בִּלְבַד – שִׂמְחַת מָרְדְּכַי), יַעַן אֵין הַחוּשׁ עוֹזֵר לְזֶה כְּלָל. אָמְנָם מִי שֶׁהוּא בַּעַל שֵׂכֶל נָכוֹן, בִּמְעַט הִתְבּוֹנְנוּת וְשִׂימַת לֵב (יִתָּכֵן שֶׁכַּוָּנָתוֹ: הִתְבּוֹנְנוּת – לִפְנֵי הַתְּפִלָּה, וְשִׂימַת לֵב – בִּשְׁעַת הַתְּפִלָּה עַצְמָהּ. וּמְדֻיָּק כָּךְ בַּהֶמְשֵׁךְ: א) אֵיךְ הוּא בָּא וְכוּ' ב) וּלְפָנָיו הוּא מִתְחַנֵּן -שִׂמְחַת מָרְדְּכַי) יוּכַל לִקְבֹּעַ בְּלִבּוֹ אֲמִתַּת הַדָּבָר אֵיךְ הוּא בָּא וְנוֹשֵׂא וְנוֹתֵן מַמָּשׁ עִמּוֹ יִתְבָּרַךְ, וּלְפָנָיו הוּא מִתְחַנֵּן, וּמֵאִתּוֹ הוּא מְבַקֵּשׁ, וְהוּא יִתְבָּרַךְ שְׁמוֹ מַאֲזִין לוֹ מַקְשִׁיב לִדְבָרָיו, כַּאֲשֶׁר יְדַבֵּר אִישׁ אֶל רֵעֵהוּ וְרֵעֵהוּ מַקְשִׁיב וְשׁוֹמֵעַ לוֹ.<p dir="rtl">
הָרַמְחַ"ל מֵעִיד עַל זֶה "כִּי זֶה הוּא הַיּוֹתֵר קָשֶׁה שֶׁיִּצְטַיֵּר בְּלֵב הָאָדָם צִיּוּר אֲמִתִּי יַעַן אֵין הַחוּשׁ עוֹזֵר לְזֶה כְּלָל", וְכוֹתֵב שֶׁהָעֵצָה לְזֶה הִיא: "מִי שֶׁהוּא בַּעַל שֵׂכֶל נָכוֹן, בִּמְעַט הִתְבּוֹנְנוּת וְשִׂימַת לֵב יוּכַל לִקְבֹּעַ בְּלִבּוֹ אֲמִיתַת הַדָּבָר אֵיךְ הוּא בָּא וְנוֹשֵׂא וְנוֹתֵן מַמָּשׁ עִמּוֹ יִתְבָּרַךְ" וְכוּ'. וְזֶהוּ חֶלְקָהּ הָרִאשׁוֹן שֶׁל הַהֲכָנָה לַתְּפִלָּה.<p dir="rtl">
מְסֻפָּר שֶׁפַּעַם הִגִּיעַ לְפֶתַח הֵיכַל הַיְשִׁיבָה בִּכְפַר חֲסִידִים אָדָם שֶׁהָיָה רָחוֹק מִתּוֹרָה. הוּא הִגִּיעַ לְשָׁם בִּזְמַן שֶׁהִתְפַּלְּלוּ בַּיְּשִׁיבָה תְּפִלַּת שְׁמוֹנֶה עֶשְׂרֵה. לְאַחַר הַתְּפִלָּה שָׁאֲלוּ אוֹתוֹ: מָה רָאִיתָ בְּבֵית הַמִּדְרָשׁ? עָנָה וְאָמַר: רָאִיתִי אֶת כֻּלָּם "מִתְפַּלְּלִים", חוּץ מֵהַזָּקֵן הַהוּא [רַבִּי אֵלִיָּהוּ לוּפְּיָאן זצ"ל] שֶׁ"דִּבֵּר עִם מִישֶׁהוּ" - ודו"ק בָּזֶה הֵיטֵב.<p dir="rtl">
הֱיוֹת וְהַחוּשִׁים לֹא עוֹזְרִים לְזֶה שֶׁיִּצְטַיֵּר לָאָדָם הַצִּיּוּר שֶׁהוּא עוֹמֵד מַמָּשׁ לִפְנֵי הַמֶּלֶךְ, וְרַק בְּכֹחַ הַשֵּׂכֶל יָכוֹל לְהַגִּיעַ לְזֶה, חָשׁוּב מְאֹד לִזְכֹּר שֶׁאִם יַסִּיחַ דַּעְתּוֹ, וְלוּ לְרֶגַע, תֵּכֶף יְאַבֵּד אֶת הַתְּחוּשָׁה הַזֹּאת שֶׁהוּא עוֹמֵד לִפְנֵי הַמֶּלֶךְ, וְהוּא עָלוּל לְהִשָּׁבֵר וּלְהִתְיָאֵשׁ, שֶׁהִנֵּה כִּמְעַט כָּל הַתְּפִלָּה הָיְתָה בְּכָזוֹ חַיּוּת, וְעַתָּה בְּרֶגַע אֶחָד הַכֹּל נָמוֹג..<p dir="rtl">
אַךְ הַיּוֹדֵעַ שֶׁהַדָּבָר תָּלוּי בְּכֹחַ שִׂכְלוֹ, מֵבִין שֶׁבְּנָקֵל יָכוֹל הוּא לַחֲזֹר שׁוּב לַמַּצָּב הַקֹּדֶם, אִם אַךְ יַעֲצֹר לְרֶגַע אֶת תְּפִלָּתוֹ וְיִתְבּוֹנֵן שׁוּב שֶׁעוֹמֵד לִפְנֵי הַמֶּלֶךְ מַמָּשׁ, וְכַמְּדֻיָּק בְּדִבְרֵי הָרַמְחַ"ל הַנַּ"ל "בִּמְעַט הִתְבּוֹנְנוּת וְשִׂימַת לֵב", הִתְבּוֹנְנוּת - לִפְנֵי הַתְּפִלָּה, שִׂימַת לֵב - בִּשְׁעַת הַתְּפִלָּה עַצְמָהּ.<p dir="rtl">
<big><b>ג.</b></big> שָׁמַעְתִּי עֵצָה נִפְלָאָה כֵּיצַד לְהִתְבּוֹנֵן כְּדֵי לִקְבֹּעַ בַּלֵּב אֶת הַצִּיּוּר שֶׁהוּא עוֹמֵד מַמָּשׁ לִפְנֵי הַמֶּלֶךְ: אֶפְשָׁר לְהַקִּישׁ מִדָּבָר לְדָבָר וּבְכָךְ לְסַיֵּעַ לַמַּחְשָׁבָה לְצַיֵּר וּלְהַמְחִישׁ אַף דָּבָר שֶׁאֵין כָּל חוּשׁ חָשׁ. וְכָךְ יַעֲשֶׂה, יִתְבּוֹנֵן בְּגוּפוֹ וְיִשְׁאַל עַצְמוֹ, אִם בְּתוֹךְ גּוּפוֹ שׁוֹכֶנֶת נְשָׁמָה, הֵיכָן הִיא נִמְצֵאת, מַדּוּעַ אִם חָלִילָה יְנַקְּבוּ אֶת גּוּפוֹ לֹא יִרְאוּהָ וְלֹא יַרְגִּישׁוּ בָּהּ. הַתְּשׁוּבָה לְכָךְ פְּשׁוּטָה וּבְרוּרָה, הַנְּשָׁמָה הִנָּהּ רוּחָנִית שֶׁאֵינָהּ תּוֹפֶסֶת מָקוֹם, בָּרוּר שֶׁהִיא נִמְצֵאת, שֶׁהֲלֹא רוֹאִים אָנוּ אָדָם חַי, שֶׁנְּשָׁמָה בְּקִרְבּוֹ, מֵזִיז אֶת אֵבָרָיו, וְאִלּוּ אָדָם מֵת, רַחֲמָנָא לִצְּלַן, לֹא זָז וְלֹא חָשׁ.<p dir="rtl">
בָּרוּר לָנוּ מֵעֵבֶר לְכָל סָפֵק שֶׁיֵּשׁ נְשָׁמָה בְּגוּפֵנוּ, אֲפִלּוּ שֶׁאֵינֶנּוּ רוֹאִים אוֹתָהּ וְשׁוֹמְעִים אוֹתָהּ. כָּךְ, לְפָחוֹת בְּאוֹתָהּ מִדָּה, וּבְהַרְבֵּה יוֹתֵר, אָנוּ יוֹדְעִים שֶׁהַקָּבָּ"ה מְלֹא כָל הָאָרֶץ כְּבוֹדוֹ וּמְמַלֵּא אֶת כָּל הָעוֹלָם, כְּמַאֲמַר הַזֹּהַר "לֵית אֲתַר פָּנוּי מִנֵּיהּ כְּלָל", וּמִמֶּנּוּ הַבְּרִיאָה מִתְקַיֶּמֶת כָּל רֶגַע וְרֶגַע, וְצוֹפֶה בָּנוּ בְּכָל עֵת וּבְכָל מָקוֹם (וְזֶהוּ כְּדִמְיוֹן הַנְּשָׁמָה הַמְמַלֵּאת אֶת הַגּוּף וּמְחַיָּה אוֹתוֹ), וְיוֹדֵעַ מַחְשְׁבוֹתֵינוּ וּמַפְעִיל אֶת עוֹלָמֵנוּ וְגוּפֵנוּ וְכוּ'. אַף שֶׁאֵין עֵינֵינוּ רוֹאוֹת אוֹתוֹ וְאֵינֶנּוּ חָשִׁים בּוֹ, בָּרוּר לָנוּ מֵעַל לְכָל סָפֵק שֶׁהַשֵּׁם נִמְצָא פֹּה מַמָּשׁ וּבְכָל מָקוֹם – "שִׁוִּיתִי הַשֵּׁם לְנֶגְדִּי תָּמִיד". הַהֶקֵּשׁ הַשִּׂכְלִי בֵּין הַוַּדָּאוּת הַקְּרוֹבָה יוֹתֵר לְשִׂכְלֵנוּ שֶׁהַנְּשָׁמָה מְמַלֵּאת אֶת הַגּוּף, וּבֵין הַוַּדָּאוּת שֶׁהַשֵּׁם מְמַלֵּא אֶת כָּל הָעוֹלָם, עוֹזֶרֶת לַהַרְגָּשָׁה שֶׁל הָאָדָם שֶׁהוּא עוֹמֵד מַמָּשׁ לִפְנֵי הַשֵּׁם וּמְדַבֵּר עִמּוֹ כְּדַבֵּר אִישׁ אֶל רֵעֵהוּ.<p dir="rtl">
<big><b>ד.</b></big> בְּסֵפֶר קְדֻשַּׁת לֵוִי <span class="booklinks" onclick="sendBookLink(this)" onmouseover="setBookLinkTitle(this)">(לְרַבִּי לֵוִי יִצְחָק מִבַּארְדִיטְשׁוֹב זצללה"ה)</span> בְּפָרָשַׁת מִשְׁפָּטִים כָּתוּב: "וְהִשְׁתַּחֲוִיתֶם מֵרָחוֹק" - יֵשׁ לוֹמַר דְּהִנֵּה הַבּוֹרֵא בָּרוּךְ הוּא אֶצְלוֹ יֵשׁ כִּבְיָכוֹל שְׁתֵּי בְּחִינוֹת, רָחוֹק וְקָרוֹב.<p dir="rtl">
בְּחִינַת רָחוֹק הוּא: שֶׁאָנוּ מַאֲמִינִים שֶׁהָאוֹר אֵין סוֹף ב"ה, הוּא קַדְמוֹן לְכָל הַקְּדוּמִים, וְאֵין שׁוּם בְּרִיָּה בָּעוֹלָם יָכוֹל לְהַשִּׂיגוֹ, כִּי אִי אֶפְשָׁר לַמַּחְשָׁבָה לְהַשִּׂיגוֹ, מֵחֲמַת דְּהַמַּחְשָׁבָה הוּא מְחֻדָּשׁ וְהַקָּבָּ"ה קַדְמוֹן לַכֹּל, וְאֵין שׁוּם אוֹפַן וְשָׂרָף אֲשֶׁר יַשִּׂיג אוֹתוֹ, כִּי הוּא לְמַעְלָה מִן הַשָּׂגָה.<p dir="rtl">
וּבְחִינַת קָרוֹב הוּא: שֶׁאָנוּ מַאֲמִינִים שֶׁהַבּוֹרֵא בָּרוּךְ הוּא מְמַלֵּא כָּל עָלְמִין, וּבְגוֹ כָּל עָלְמִין, וּמַקִּיף כָּל עָלְמִין, "לֵית אֲתַר פָּנוּי מִנֵּיהּ", כִּי מְלֹא כָּל הָאָרֶץ כְּבוֹדוֹ, וְזוֹ בְּחִינַת קָרוֹב. וְאָנוּ בְּנֵי יִשְׂרָאֵל צְרִיכִים לְהַאֲמִין בִּשְׁנֵי בְּחִינוֹת הַנַּ"ל, הָאֶחָד הוּא רָחוֹק וְהַשֵּׁנִי הוּא קָרוֹב.<p dir="rtl">
וְזֶהוּ פֵּרוּשׁ הַכָּתוּב "שָׁלוֹם לָרָחוֹק וְלַקָּרוֹב אָמַר ה'", לְאוֹתוֹ צַדִּיק שֶׁיַּאֲמִין שֶׁהַשֵּׁם יִתְבָּרַךְ הוּא רָחוֹק וְקָרוֹב וְכוּ'. וְהִנֵּה יֵשׁ בְּחִינוֹת אַהֲבָה וְיִרְאָה, וְהִנֵּה יִרְאָה לֹא שַׁיָּךְ רַק שֶׁאָנוּ מִתְיָרְאִים מִפְּנֵי הַדָּבָר שֶׁהוּא לְמַעְלָה מִמֶּנּוּ, וְזֶהוּ בְּחִינַת רָחוֹק שֶׁשָּׁם נוֹפֵל הַיִּרְאָה, אֲבָל מִבְּחִינַת קָרוֹב מַגִּיעַ הָאַהֲבָה וְכוּ', עכ"ל.<p dir="rtl">
וְנִרְאֶה דְּזוֹהִי הַכַּוָּנָה שֶׁצָּרִיךְ לַחֲשֹׁב וּלְהַרְגִּישׁ בְּמַחֲשֶׁבֶת 'עוֹמֵד לִפְנֵי הַמֶּלֶךְ' בִּתְפִלַּת שְׁמוֹנֶה עֶשְׂרֵה. שֶׁמִּצַּד אֶחָד ה' קָרוֹב אֵלָיו כָּל כָּךְ, וְהוּא מְדַבֵּר עִמּוֹ כְּדַבֵּר אִישׁ אֶל רֵעֵהוּ, וְרֵעֵהוּ מַקְשִׁיב וְשׁוֹמֵעַ אוֹתוֹ כַּנַּ"ל, וְזוֹהִי בְּחִינַת אַהֲבָה לְהַשֵּׁם יִתְבָּרַךְ, אַךְ מֵאִידָךְ צָרִיךְ לְהַרְגִּישׁ שֶׁעוֹמֵד לִפְנֵי 'הַמֶּלֶךְ' שֶׁאֵין שׁוּם אוֹפַן וְשָׂרָף יָכוֹל לְהַשִּׂיגוֹ, וְכָל הָעוֹלָמוֹת כְּאַיִן לְנֶגְדּוֹ וְכוּ' וְעָלֵינוּ לִירָא מִפָּנָיו, וְלָזֶה מֻכְרַחַת הֲכָנָה קֹדֶם הַתְּפִלָּה!<p dir="rtl">
<h2 dir="rtl" id="612_yitgaber_kaari, פרק ד הדרכה מרחבת ועמקה להכנה לתפלה">פֶּרֶק ד - הַדְרָכָה מֻרְחֶבֶת וַעֲמֻקָּה לַהֲכָנָה לַתְּפִלָּה</h2><p dir="rtl">
<big><b>א.</b></big> בַּסֵּפֶר עֲלֵי שׁוּר ח"ב בַּהַדְרָכָה עַל תְּפִלַּת שְׁמוֹנֶה עֶשְׂרֵה יֵשׁ חֲמִשָּׁה וְעָדִים נִפְלָאִים הַשּׁוֹפְכִים אוֹר יְקָרוֹת עַל עִנְיָן זֶה. עַל כֵּן נָבִיא אֶת כָּל הַחֲמִשָּׁה כִּלְשׁוֹנָם (הַקּוֹרֵא אוֹתָם בְּעִיּוּן וּבִמְתִינוּת יְגַלֶּה עוֹלָם וּמְלוֹאוֹ בְּעֵסֶק הַתְּפִלָּה).<p dir="rtl">
וַעַד רִאשׁוֹן: בְּחִדּוּשֵׁי רַבֵּנוּ חַיִּים מִבְּרִיסְק בְּהִלְכוֹת תְּפִלָּה מְבֹאָר שֶׁיֶּשְׁנָן שְׁתֵּי כַּוָּנוֹת בַּתְּפִלָּה: כַּוָּנָה בְּפֵרוּשׁ הַמִּלּוֹת, וְהִיא מְעַכֶּבֶת רַק בִּבְרָכָה רִאשׁוֹנָה שֶׁל שְׁמוֹנֶה עֶשְׂרֵה, וְהַכַּוָּנָה שֶׁל מַעֲשֵׂה הַתְּפִלָּה, וְהִיא מְעַכֶּבֶת בְּכָל הַשְּׁמוֹנֶה עֶשְׂרֵה. בְּזֶה הוּא מְתָרֵץ סְתִירָה בְּדִבְרֵי הָרַמְבָּ"ם, עי"ש.<p dir="rtl">
דְּבָרָיו הַקְּדוֹשִׁים מַעֲמִידִים אוֹתָנוּ עַל מַהוּת עִנְיַן הַתְּפִלָּה: עִקַּר מַעֲשֵׂה הַתְּפִלָּה הוּא – לַעֲמֹד לִפְנֵי הַשֵּׁם יִתְבָּרַךְ. הַכַּוָּנָה בְּפֵרוּשׁ הַמִּלּוֹת הִיא כַּוָּנָה שְׁנִיָּה לְגַבֵּי עֶצֶם מַעֲשֵׂה הַתְּפִלָּה. יִתָּכֵן אֵפוֹא, שֶׁאָדָם אֵינוֹ יוֹדֵעַ פֵּרוּשׁ הַמִּלּוֹת, אֲבָל הוּא מְכַוֵּן שֶׁהוּא עוֹמֵד לִפְנֵי הַשֵּׁם יִתְבָּרַךְ, וּבָזֶה מַעֲשֵׂה הַתְּפִלָּה בְּיָדוֹ. וְיִתָּכֵן שֶׁאָדָם מְכַוֵּן אֶת פֵּרוּשׁ הַמִּלּוֹת וְאַף הוֹגֶה בָּהֶן, אֲבָל אֵינוֹ מְכַוֵּן כְּלָל שֶׁהוּא עוֹמֵד לִפְנֵי הַשֵּׁם יִתְבָּרַךְ - וְאָז אֵין כָּאן מַעֲשֵׂה הַתְּפִלָּה, וּמַחְשְׁבוֹתָיו בְּעִנְיְנֵי הַבְּרָכוֹת הֵן אוּלַי בְּגֶדֶר תּוֹרָה, אַךְ אֵינָן בְּגֶדֶר תְּפִלָּה.<p dir="rtl">
פּוּק חָזֵי מַה עַמָּא דַּבַּר: שִׂימַת לִבָּם שֶׁל רֹב בְּנֵי אָדָם בַּתְּפִלָּה הִיא לְפֵרוּשָׁן שֶׁל תֵּבוֹת הַתְּפִלָּה, בְּעוֹד שֶׁהַכַּוָּנָה לְמַעֲשֵׂה הַתְּפִלָּה אֵינָהּ בְּרוּרָה כָּל כָּךְ, וְאוּלַי בִּכְלָל לֹא נִתֶּנֶת הַדַּעַת עָלֶיהָ. בַּוְּעָדִים הַבָּאִים בְּעֶזְרַת הַשֵּׁם נֵלֵךְ בְּדֶרֶךְ הֲפוּכָה, וְנַעֲסֹק בִּתְחִלָּה בַּכַּוָּנָה שֶׁל מַעֲשֵׂה הַתְּפִלָּה..<p dir="rtl">
וַעַד שֵׁנִי: בַּר דַּעַת מֵבִין, כִּי לַעֲמִידָה נוֹכַח פְּנֵי ה' יֶשְׁנָן הַקְדָּמוֹת, כִּי אָנוּ צְרִיכִים לְהִתְכּוֹנֵן אֵלֶיהָ. נִרְאֶה כִּי הַהַקְדָּמָה הָרִאשׁוֹנָה הִיא זוֹ: "ר' חִיָּא וְר' שִׁמְעוֹן בַּר רַבִּי הֲוֹו יָתְבֵי, פָּתַח חַד מִנַּיְיהוּ וְאָמַר, הַמִּתְפַּלֵּל צָרִיךְ שֶׁיִּתֵּן עֵינָיו לְמַטָּה שֶׁנֶּאֱמַר וְהָיוּ עֵינַי וְלִבִּי שָׁם כָּל הַיָּמִים, וְחַד אָמַר הַמִּתְפַּלֵּל צָרִיךְ שֶׁיְּכַוֵּן אֶת לִבּוֹ לְמַעְלָה שֶׁנֶּאֱמַר נִשָּׂא לְבָבֵנוּ אֶל כַּפָּיִם. אַדְּהָכִי אָתָא ר' יִשְׁמָעֵאל בַּר יוֹסִי לְגַבַּיְיהוּ, אָמַר לְהוּ, בְּמַאי עַסְקִיתוּ, אָמְרוּ לֵיהּ, בִּתְפִלָּה. אָמַר לְהוּ, כָּךְ אָמַר אַבָּא, הַמִּתְפַּלֵּל צָרִיךְ שֶׁיִּתֵּן עֵינָיו לְמַטָּה וְלִבּוֹ לְמַעְלָה כְּדֵי שֶׁיִּתְקַיְּמוּ שְׁנֵי מִקְרָאוֹת הַלָּלוּ" <span class="booklinks" onclick="sendBookLink(this)" onmouseover="setBookLinkTitle(this)">(יְבָמוֹת קה ע"ב)</span>.<p dir="rtl">
הָרִי"ף עַל בְּרָכוֹת פ"ה הֵבִיא גְּמָרָא זוֹ, וְשָׁם מְבָאֵר רַבֵּנוּ יוֹנָה: צָרִיךְ שֶׁיִּתֵּן עֵינָיו לְמַטָּה וְלִבּוֹ לְמַעְלָה, כְּלוֹמַר שֶׁיַּחֲשֹׁב בְּלִבּוֹ כְּאִלּוּ עוֹמֵד בַּשָּׁמַיִם, וְיָסִיר מִלִּבּוֹ כָּל תַּעֲנוּגֵי הָעוֹלָם הַזֶּה וְכָל הֲנָאוֹת הַגּוּף, כְּעִנְיָן שֶׁאָמְרוּ הַקַּדְמוֹנִים: כְּשֶׁתִּרְצֶה לְכַוֵּן - פְּשֹׁט גּוּפְךָ מֵעַל נִשְׁמָתְךָ!<p dir="rtl">
דִּבְרֵי רַבֵּנוּ יוֹנָה בְּכָאן לִכְאוֹרָה הֵם אֲמוּרִים לַקַּדְמוֹנִים וְלֹא לָנוּ, קְטַנֵּי הַדּוֹרוֹת הָרְחוֹקִים מְאֹד מִפְּרִישׁוּת וְהִתְפַּשְּׁטוּת הַגַּשְׁמִיּוּת. בְּרַם, הַגַּע בְּעַצְמְךָ: הַבּוֹרֵא יִתְבָּרַךְ אֵינוֹ מֻשָּׂג פִילוֹסוֹפִי; אֵין לְהִתְקָרֵב אֵלָיו יִתְבָּרַךְ עַל יְדֵי שֶׁעוֹשִׂים אוֹתוֹ לְ"סוּגְיָא" בְּנִגְלֶה אוֹ בְּנִסְתָּר, הוּא יִתְבָּרַךְ אֵשׁ אוֹכְלָה, חַי וְקַיָּם, נוֹרָא וְאָיֹם, וְהוּא חַי כְּאָז כֵּן עַתָּה, וְגַם עַל הָאָדָם בְּדוֹרֵנוּ לְהִתְקָרֵב אֵלָיו. וּבְרֶגַע שֶׁהָאָדָם מִתְבּוֹנֵן בִּגְדֻלָּתוֹ שֶׁל "אֵל בַּשָּׁמַיִם", הֲרֵי הוּא כְּאִלּוּ עוֹמֵד בַּשָּׁמַיִם מַמָּשׁ, רָחוֹק מְאֹד מֵהָעוֹלָם הַקָּטָן וְתַעֲנוּגָיו הַקְּטַנִּים, נַעֲלֶה מְאֹד מֵעַל לַגּוּף וַהֲנָאוֹתָיו. הֵן אֱמֶת, גָּדוֹל הָאָדָם מְאֹד בְּאוֹתָהּ שָׁעָה, וְאֵין כָּאן מַחְשָׁבָה בְּעָלְמָא אֶלָּא חֲוָיָה פְּנִימִית שֶׁלֹּא עַל נָקֵל מַגִּיעִים אֵלֶיהָ. אַךְ אֵין שׁוּם סָפֵק בָּעוֹלָם כִּי גַּם הָאָדָם בְּדוֹרֵנוּ יָכוֹל לַעֲלוֹת אֵלֶיהָ, אִם אָמְנָם בְּקִרְבַת הַבּוֹרֵא הוּא חָפֵץ.<p dir="rtl">
זוֹהִי הַהַקְדָּמָה הָרִאשׁוֹנָה לַעֲמִידָה לִפְנֵי ה': לְבַטֵּל לִשְׁעַת הַתְּפִלָּה כָּל תַּעֲנוּגֵי הָעוֹלָם וַהֲנָאוֹת הַגּוּף, מַמָּשׁ כְּמוֹ אִסּוּר חָמֵץ מֵעֶרֶב פֶּסַח לִימֵי הַחַג, שֶׁיִּהְיֶה בְּבַל יֵרָאֶה וּבַל יִמָּצֵא. זוֹהִי הַהִתְלַמְּדוּת לְמַעֲשֶׂה לְעִנְיָן גָּדוֹל זֶה שֶׁל "לִבּוֹ לְמַעְלָה – כְּאִלּוּ עוֹמֵד בַּשָּׁמַיִם".<p dir="rtl">
**40 [בְּבֵאוּר דְּבָרִים אֵלֶּה הִרְחִיב הַמַּשְׁגִּיחַ הַגָּאוֹן הַצַּדִּיק ר' אוּרִי וַיְיסְבְּלוּם שְׁלִיטָ"א בְּמַאֲמַר תְּפִלָּה - מַבָּט שְׁמֵימִי עַל הָעוֹלָם הַזֶּה, שֶׁנִּדְפַּס בִּתְחִלַּת סֵפֶר הֶאָרַת הַתְּפִלָּה, וְזֶה לְשׁוֹנוֹ שָׁם <span class="booklinks" onclick="sendBookLink(this)" onmouseover="setBookLinkTitle(this)">(עמ' טז)</span>: נְנַסֶּה לְקָרֵב הַדְּבָרִים מְעַט לְהַשָּׂגָתֵנוּ. "לִבּוֹ לְמַעְלָה" מְפָרֵשׁ רַבֵּנוּ יוֹנָה "שֶׁיַּחֲשֹׁב בְּלִבּוֹ כְּאִלּוּ עוֹמֵד בַּשָּׁמַיִם". שֶׁיְּצַיֵּר בְּדִמְיוֹנוֹ כְּאִלּוּ הִתְרוֹמֵם בְּבַת אַחַת מִכַּדּוּר הָאָרֶץ וְעוֹמֵד הוּא בַּשָּׁמַיִם. אָדָם עוֹמֵד לְהִתְפַּלֵּל תְּפִלַּת שְׁמוֹנֶה עֶשְׂרֵה. עֶשְׂרוֹת מַחְשָׁבוֹת מַטְרִידוֹת אֶת לִבּוֹ. כָּל כָּךְ קָשֶׁה לוֹ לְהִתְרַכֵּז! מָה עוֹשֶׂה אָדָם שֶׁקָּשֶׁה לוֹ לְהִתְרַכֵּז וְרוֹצֶה לִלְחֹם עִם עַצְמוֹ וּלְהִתְרַכֵּז? הוּא מְקַמֵּט מִצְחוֹ וּמְנַעְנֵעַ גּוּפוֹ וּמְנַסֶּה לְרַכֵּז מַחְשְׁבוֹתָיו בְּכֹחַ. הוּא מַצְלִיחַ לְגָרֵשׁ הַמַּחְשָׁבוֹת הַזָּרוֹת לְרֶגַע וְשׁוּב מְבַצְבְּצוֹת הֵן וְעוֹלוֹת. הוּא כּוֹעֵס וּמְנַסֶּה שׁוּב לְסַלְּקָן בְּכֹחַ, וְשׁוּב הֵן חוֹזְרוֹת. לֹא זוֹ הַדֶּרֶךְ!<p dir="rtl">
הָאֱמֶת הִיא, שֶׁכָּל זְמַן שֶׁאָדָם נִמְצָא עַל הָאֲדָמָה וּמֻקָּף בַּהֲמוֹן טְרָדוֹת, בֶּאֱמֶת קָשֶׁה לוֹ עַד מְאֹד לְהֵחָלֵץ מֵהֶן. כְּפִי שֶׁהָרַמְחַ"ל זַ"ל אוֹמֵר בִּ"מְסִלַּת יְשָׁרִים" <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק ה)</span>, "בִּהְיוֹת הָאָדָם טָרוּד בְּמוֹתָרוֹת בְּעִנְיְנֵי עוֹלָמוֹ, הִנֵּה מַחְשְׁבוֹתָיו אֲסוּרוֹת בְּזִיקֵי הַמַּשָּׂא אֲשֶׁר עֲלֵיהֶן, וְאִי אֶפְשָׁר לָהֶם לָתֵת לֵב אֶל הַמַּעֲשֶׂה". הַמַּחְשָׁבוֹת קְשׁוּרוֹת בְּשַׁלְשְׁלָאוֹת הַמַּשָּׂא אֲשֶׁר עֲלֵיהֶן וְאֵינָן יְכוֹלוֹת לָתֵת לֵב אֶל הַמַּעֲשֶׂה. לִבּוֹ מָלֵא בִּטְרָדוֹת וְאֵינוֹ יָכוֹל לְהֵחָלֵץ מֵהֶן. הַמַּחְשָׁבוֹת אוֹדוֹת הַטְּרָדוֹת מְמַלְּאוֹת אוֹתוֹ. הוּא גּוֹמֵר תְּפִלָּתוֹ בְּחָפְזָה, כְּדֵי לָתֵת לַמַּחְשָׁבוֹת לִזְרֹם בְּלִי מַעֲצוֹרִים. אִם הוּא בֶּן-עֲלִיָּה, מְנַסֶּה הוּא לְהִלָּחֵם בְּאוֹתָן מַחְשָׁבוֹת, אַךְ הוּא נִלְחָם בָּהֶן כְּשֶׁהוּא נָתוּן בְּתוֹכָן. כַּמּוּבָן שֶׁאֵינוֹ מַצְלִיחַ.<p dir="rtl">
בָּא רַבֵּנוּ יוֹנָה וּמְשַׁנֶּה כִּוּוּן הָעֲבוֹדָה: "שֶׁיַּחֲשֹׁב בְּלִבּוֹ כְּאִלּוּ עוֹמֵד בַּשָּׁמַיִם". שֶׁיְּנַסֶּה, לְרֶגַע, לְצַיֵּר לְעַצְמוֹ, כְּאִלּוּ הִתְרוֹמֵם בְּבַת-אַחַת מֵעַל פְּנֵי הָאֲדָמָה, וּמִגָּבְהֵי מְרוֹמִים מַשְׁקִיף הוּא לְעֵבֶר הָאֲדָמָה. כְּשֶׁאָדָם מַשְׁקִיף מִן הַשָּׁמַיִם לְעֵבֶר הָאֲדָמָה, מִשְׁתַּנִּים הַמֵּימָדִים שֶׁל כָּל הָעִנְיָנִים שֶׁהָיָה קָשׁוּר בָּהֶם. בָּתִּים נִרְאִים כְּקֻבִּיּוֹת וַאֲנָשִׁים – כְּגַרְגִּירִים! אִם יְנַסֶּה לְהִתְרוֹמֵם מֵעַל הַטְּרָדוֹת וּלְהִסְתַּכֵּל עֲלֵיהֶן מִתּוֹךְ מַבָּט שֶׁל תְּפִלָּה – יִשְׁתַּנֶּה הַיַּחַס לַחֲלוּטִין. אִם יְצַיֵּר בְּלִבּוֹ, כְּאִלּוּ בָּאָה רוּחַ סְעָרָה וְהִגְבִּיהָה אוֹתוֹ מֵעַל כַּדּוּר הָאָרֶץ, מֵעַל הַגַּלִּים הַסּוֹעֲרִים שֶׁל טְרָדוֹת וּמַחְשָׁבוֹת וּתְשׁוּקוֹת – אֶל הַשָּׁמַיִם, מָקוֹם בּוֹ אֵין הֲנָאוֹת וְלֹא תַּעֲנוּגֵי הַגּוּף, וְלֹא קְפֵידוֹת בֵּין אָדָם לַחֲבֵרוֹ, וְלֹא קִנְאָה עַל הַמִּגְבָּלוֹת הָרוּחָנִיּוֹת וְהַגַּשְׁמִיּוֹת שֶׁלּוֹ לְעֻמַּת חֲבֵרוֹ, וְלֹא שִׂנְאָה וְלֹא תַּחֲרוּת וּכְאִלּוּ לֹא קַיָּמִים בָּעוֹלָם רַק הַבּוֹרֵא עוֹלָם וְהוּא, וְהַבּוֹרֵא יִתְבָּרַךְ שְׁמוֹ מַאֲזִין לוֹ, וּמַקְשִׁיב לִדְבָרָיו, כַּאֲשֶׁר יְדַבֵּר אִישׁ אֶל רֵעֵהוּ, וְרֵעֵהוּ שׁוֹמֵעַ וּמַקְשִׁיב אֵלָיו, כְּפִי שֶׁאוֹמֵר הָרַמְחַ"ל זַ"ל בִּ"מְסִלַּת יְשָׁרִים" <span class="booklinks" onclick="sendBookLink(this)" onmouseover="setBookLinkTitle(this)">(פֶּרֶק יט)</span>  - וְהוּא מַרְגִּישׁ הִתְרוֹמְמוּת הַנֶּפֶשׁ נִפְלָאָה, וּמִמַּצָּב זֶה יַשְׁקִיף לְעֵבֶר עִנְיְנֵי הָעוֹלָם הַזֶּה – הֲרֵי בִּרְגָעִים אֵלֶּה יַרְגִּישׁ, שֶׁכָּל הַהֲנָאוֹת וְהַתַּעֲנוּגִים, הַטְּרָדוֹת וְהַמַּחְשָׁבוֹת וּשְׁאַר עִנְיְנֵי הָעוֹלָם הַזֶּה מִתְגַּמְּדִים וּמִתְקַטְּנִים וּמְקַבְּלִים מֵמַד אַחֵר! הוּא מַתְחִיל לִרְאוֹת הַכֹּל בְּאוֹר אַחֵר. כְּשֶׁהוּא נִמְצָא בְּתוֹךְ גַּל הַטְּרָדוֹת – הַכֹּל כָּל כָּךְ חָשׁוּךְ וּמְעֻנָּן. אַךְ אִם מַגְבִּיהַּ עַצְמוֹ מֵעַל הָעֲנָנִים – זוֹרַחַת הַשֶּׁמֶשׁ בִּמְלֹא הֲדָרָהּ. רַק מִתַּחַת לַעֲנָנִים כָּל כָּךְ קוֹדֵר!<p dir="rtl">
דָּבָר זֶה נִרְמָז בְּהֶמְשֵׁךְ לְשׁוֹנוֹ שֶׁל רַבֵּנוּ יוֹנָה: "וְיָסִיר מִלִּבּוֹ כָּל תַּעֲנוּגֵי הָעוֹלָם הַזֶּה וְכָל הֲנָאוֹת הַגּוּף, כְּעִנְיָן שֶׁאָמְרוּ הַקַּדְמוֹנִים: כְּשֶׁתִּרְצֶה לְכַוֵּן – פְּשֹׁט גּוּפְךָ מֵעַל נִשְׁמָתְךָ". אִם רְצוֹנְךָ לְכַוֵּן, לֹא תּוּכַל לְהִשָּׁאֵר בַּגּוּף וּמִתּוֹךְ הַגּוּף לְהִלָּחֵם בְּכֹחוֹת הַגּוּף. זוֹ סְתִירָה מִינֵיהּ וּבֵיהּ. זוֹ תְּפִיסַת הַחֶבֶל בִּשְׁנֵי הַקְּצָווֹת. אִם רְצוֹנְךָ לְכַוֵּן – פְּשֹׁט גּוּפְךָ מֵעַל נִשְׁמָתְךָ. תְּנַסֶּה לְצַיֵּר בְּלִבְּךָ צִיּוּר חָדָשׁ שֶׁל רוֹמְמוּת וְאָז לֹא תִּצְטָרֵךְ לְהִלָּחֵם וּלְהֵאָבֵק עַל כָּל מִלָּה, כְּדֵי לְאָמְרָהּ בְּכַוָּנָה. מִתּוֹךְ רוֹמְמוּת – זוֹרְמוֹת הַמִּלִּים מֵאֲלֵיהֶן, עִם כַּוָּנַת הַלֵּב. כְּשֶׁאָדָם זוֹכֶה לְהִתְרוֹמֵם מֵעַל עַצְמוֹ, לְדַקּוֹת סְפוּרוֹת, הַכֹּל מִתְגַּלֶּה לְפָנָיו בְּאוֹר חָדָשׁ. עכ"ל הגה"צ ר' אוּרִי וַיְיסְבְּלוּם שָׁם].**<p dir="rtl">
אוּלָם, לִחְיוֹת תָּמִיד בְּמַצָּב זֶה נִתָּן רַק לְמַלְאָךְ, וְאַחֲרֵי הַתְּפִלָּה הֲרֵינוּ חוֹזְרִים לְחַיֵּי הַגּוּף עִם הֲנָאוֹתָיו וּלְחַיֵּי הָעוֹלָם הַזֶּה עִם תַּעֲנוּגָיו, וּבְזֶה נָבִין הֶמְשֵׁךְ דִּבְרֵי רַבֵּנוּ יוֹנָה עָלָיו הַשָּׁלוֹם: "וּלְאַחַר שֶׁהִגִּיעַ לְזוֹ הַמַּחְשָׁבָה יַחֲשֹׁב גַּם כֵּן כְּאִלּוּ הוּא עוֹמֵד בְּבֵית הַמִּקְדָּשׁ שֶׁהוּא לְמַטָּה, מִפְּנֵי שֶׁעַל יְדֵי זֶה תִּהְיֶה תְּפִלָּתוֹ רְצוּיָה יוֹתֵר לִפְנֵי הַמָּקוֹם".<p dir="rtl">
זֶהוּ "עֵינָיו לְמַטָּה מִשּׁוּם וְהָיוּ עֵינַי וְלִבִּי שָׁם כָּל הַיָּמִים". מֻכְרָח הָאָדָם בִּשְׁעַת הַתְּפִלָּה לְהִתְעַלּוֹת עַד "כְּאִלּוּ עוֹמֵד בַּשָּׁמַיִם", כִּי לוּלֵא זֶה לֹא יֵדַע וְלֹא יַרְגִּישׁ לְעוֹלָם בְּמוֹרָאוֹת בּוֹרְאוֹ יִתְבָּרַךְ. אֲבָל אַחֲרֵי הִתְעַלּוּת זֹאת עָלָיו לָרֶדֶת לְמַטָּה, לָאָרֶץ, וּ"כְאִלּוּ עוֹמֵד בְּבֵית הַמִּקְדָּשׁ שֶׁהוּא לְמַטָּה", כָּאן בָּאָרֶץ. וְהַגַּע בְּעַצְמְךָ שׁוּב: אוֹתָן עֵינַיִם שֶׁהֵן סַרְסוּרֵי דְּחֵטְא, שֶׁהָעַיִן רוֹאָה יְפִי הָעוֹלָם וְתַעֲנוּגָיו וְהַלֵּב חוֹמֵד אוֹתָם - אוֹתָן עֵינַיִם תִּרְאֶינָה אֶת בֵּית הַמִּקְדָּשׁ שֶׁל מַטָּה, וְאֶת הָאָדָם עוֹמֵד בְּתוֹכוֹ, וְכָל זֶה כָּאן בָּעוֹלָם - הֲרֵי אָנוּ מוֹצְאִים אֶת עַצְמֵנוּ בְּתוֹךְ עוֹלָם קָדוֹשׁ וּבְקִרְבַת אֱלֹקִים עֲלֵי אֲדָמוֹת! הֵן עַל יְדִיעָה זוֹ וְעַל מְגַמָּה זוֹ נוּכַל לְיַסֵּד אֶת חַיֵּינוּ גַּם אַחֲרֵי תֹּם הַתְּפִלָּה. וּכְשֶׁהִגַּעְנוּ בַּתְּפִלָּה לִנְקֻדָּה זוֹ שֶׁל קְדֻשַּׁת הָעוֹלָם, בֶּאֱמֶת רְאוּיָה תְּפִלָּתֵנוּ שֶׁתִּהְיֶה רְצוּיָה יוֹתֵר לִפְנֵי הַמָּקוֹם (רְאֵה כָּל זֶה בַּעֲלֵי שׁוּר חֵלֶק א' עמ' שיח-שיט).<p dir="rtl">
יֵשׁ לָנוּ לְהִתְלַמֵּד לְמַעֲשֶׂה בִּשְׁתֵּי כַּוָּנוֹת אֵלּוּ: הָעִנְיָן הָרִאשׁוֹן שֶׁל בִּטּוּל תַּעֲנוּגִים וַהֲנָאוֹת לִשְׁעַת הַתְּפִלָּה – הָחֵל מִ"ד' שְׂפָתַי תִּפְתַּח", וְהוּא יְלַוֶּה אוֹתָנוּ כִּצְלִיל דַּק בַּבְּרָכוֹת הָרִאשׁוֹנוֹת. מִמַּה שֶּׁכָּתַב רַבֵּנוּ יוֹנָה "וּכְשֶׁתַּגִּיעַ לְכַוָּנָה זוֹ" אָנוּ לוֹמְדִים כִּי לֹא בְּקַלּוּת נַגִּיעַ אֵלֶיהָ, וְאוּלַי בְּבִרְכַת "אַתָּה קָדוֹשׁ" נִמְצָא אֶת הַמָּקוֹם לְחַזֵּק אוֹתָהּ, כָּךְ שֶׁבַּהֲגִיעֵנוּ לַבַּקָּשׁוֹת עַל דַּעַת, תְּשׁוּבָה וּסְלִיחָה, כְּבָר תּוּכַל לְהִתְגַּבֵּר בְּקִרְבֵּנוּ הַכְּמִיהָה לְמַעֲלוֹת וַהֲנָאוֹת רוּחָנִיּוֹת.<p dir="rtl">
עָמָל שֶׁל כַּמָּה וְכַמָּה שָׁבוּעוֹת יִהְיֶה נִדְרָשׁ, כָּל יוֹם בִּתְפִלַּת שְׁמוֹנֶה עֶשְׂרֵה אַחַת, עַד שֶׁנּוּכַל לְהִתְלַמֵּד וּלְהִתְרַגֵּל בְּכַוָּנָה זוֹ. אַחַר כָּךְ נְנַסֶּה לְהִתְלַמֵּד בַּכַּוָּנָה הַשְּׁנִיָּה: אָז נִשְׁתַּדֵּל לְצַיֵּר לְעַצְמֵנוּ בַּהֲגִיעֵנוּ וְ"לִירוּשָׁלַיִם עִירְךָ" כְּאִלּוּ אָנוּ עוֹמְדִים בְּבֵית הַמִּקְדָּשׁ, בַּמָּקוֹם הַמְקֻדָּשׁ עֲלֵי אֲדָמוֹת, וּנְבַקֵּשׁ מִשָּׁם עַל בִּנְיָנוֹ וְעַל חֲזָרַת הַשְּׁכִינָה אֵלָיו בִּמְהֵרָה. עַד שֶׁיִּקָּלֵט צִיּוּר זֶה בְּלִבֵּנוּ יִהְיֶה גַּם כֵּן צֹרֶךְ בְּהִתְלַמְּדוּת מְמֻשֶּׁכֶת. כַּמָּה גָּדוֹל הוּא עֵסֶק הַתְּפִלָּה! הֲרֵי חֲזַ"ל הִמְלִיצוּ עַל הַתְּפִלָּה אֶת הַפָּסוּק "כְּרֻם זֻלֻּת לִבְנֵי אָדָם: דְּבָרִים הָעוֹמְדִים בְּרוּם עוֹלָם וּבְנֵי אָדָם מְזַלְזְלִים בָּהֶם" <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ו ע"ב, מִתְּהִלִּים יב)</span>, וְאָמַר עַל זֶה מָרָן הרש"ז מִקֶּלֶם: הָאָדָם הָעוֹסֵק בִּתְפִלָּה הוּא עוֹמֵד בְּרוּם עוֹלָם! אֲבָל זֶה צָרִיךְ הִתְלַמְּדוּת מְרֻבָּה.<p dir="rtl">
וַעַד שְׁלִישִׁי: אֵין מָנוֹס מֵהַרְחָבַת הַדְּבָרִים. עֶצֶם מַעֲמַד הַתְּפִלָּה יֵשׁ בּוֹ רוֹמְמוּת עִלָּאִית, וּלְמַעֲמָד זֶה צְרִיכִים לְהִתְכּוֹנֵן. נוֹסִיף כָּאן דִּבְרֵי רַבֵּנוּ יוֹנָה בִּתְחִלַּת פֶּרֶק אֵין עוֹמְדִין, בְּהָא דַּחֲסִידִים הָרִאשׁוֹנִים הָיוּ שׁוֹהִים שָׁעָה אַחַת וּמִתְפַּלְּלִין, כְּדֵי שֶׁיְּכַוְּנוּ אֶת לִבָּם לַמָּקוֹם: "כָּךְ הוּא הַפֵּרוּשׁ: כְּדֵי שֶׁיְּכַוְּנוּ, שֶׁיִּהְיֶה לִבָּם שָׁלֵם בַּעֲבוֹדַת הַמָּקוֹם וִיבַטְּלוּ מִלִּבָּם תַּעֲנוּגֵי הָעוֹלָם הַזֶּה וַהֲנָאוֹתֵיהֶם, כִּי כְּשֶׁיְּטַהֲרוּ לִבָּם מֵהֶבְלֵי הָעוֹלָם הַזֶּה  וְיִהְיֶה כַּוָּנָתָם בְּרוֹמְמוּת הַשֵּׁם, תִּהְיֶה תְּפִלָּתָם רְצוּיָה וּמְקֻבֶּלֶת לִפְנֵי הַמָּקוֹם. וְעַל כַּוָּנָה זוֹ נֶאֱמָר 'תָּכִין לִבָּם תַּקְשִׁיב אָזְנֶךָ', וּמַה שֶּׁאָמַר 'תָּכִין לִבָּם' - מִפְּנֵי שֶׁכַּוָּנַת טַהֲרַת הַלֵּב מֵעֲבֵרוֹת וּמִתַּעֲנוּגֵי הָעוֹלָם הַזֶּה צְרִיכָה סִיּוּעַ מֵהַמָּקוֹם".<p dir="rtl">
לִפְנֵי בּוֹרֵא כָּל הָעוֹלָמוֹת אָנוּ עוֹמְדִים בִּתְפִלָּה, וּמִי עוֹמֵד לְפָנָיו מַמָּשׁ? הַלֵּב שֶׁלָּנוּ, עִם כָּל מְעַרְבֹּלֶת מַחְשְׁבוֹתָיו! הֲרֵי בְּוַדַּאי עָלֵינוּ לְטַהֵר לִבֵּנוּ עַד כַּמָּה שֶׁנּוּכַל לִקְרַאת מַעֲמָד גָּדוֹל זֶה!<p dir="rtl">
עָלֵינוּ לְהוֹסִיף כָּאן עַל מַה שֶׁכְּבָר נִתְבָּאֵר בַּוַּעַד הַקֹּדֶם, כִּי "תַּעֲנוּגֵי הָעוֹלָם הַזֶּה וַהֲנָאוֹת הַגּוּף" הֵם שְׁנֵי קְטָבִים אֲשֶׁר סְבִיבָם מִתְרַכְּזִים כָּל רַחֲשֵׁי הַלֵּב. בְּוַדַּאי לֹא עַל עֶצֶם הַתַּעֲנוּגִים לְבַדָּם נֶאֶמְרוּ דִּבְרֵי רַבֵּנוּ יוֹנָה, כִּי אִם עַל כָּל אֲבִיזָרַיְיהוּ. לְמָשָׁל: הַטְּרָדוֹת שֶׁלָּנוּ מַפְרִיעוֹת לָנוּ בַּתְּפִלָּה. מַה הֵן הַטְּרָדוֹת? עֲסָקִים עִם בְּנֵי אָדָם, קְשָׁיִים בַּעֲבוֹדָה, קְטָטוֹת בַּבַּיִת וְכַדּוֹמֶה. וְנַגִּיעַ נָא בְּעַצְמֵנוּ: עֲסָקִים עִם בְּנֵי אָדָם? כָּאן הָיְתָה פְּגִיעָה בִּכְבוֹדֵנוּ, וְשָׁם הָיְתָה יָדֵנוּ עַל הָעֶלְיוֹנָה וְהִרְגַּשְׁנוּ אֶת עַצְמֵנוּ מְכֻבָּדִים. הַקֹּשִׁי בַּעֲבוֹדָה הִטְרִיד אֶת מְנוּחָתֵנוּ, הַקְּטָטָה בַּבַּיִת הִמְעִיטָה קְצָת אֶת הַהֲנָאָה מֵאִשָּׁה וִילָדִים. הֲרֵי כָּל מַה שֶּׁמַּפְרִיעַ לָנוּ בַּתְּפִלָּה סוֹבֵב אֵיזוֹ הֲנָאָה: כָּבוֹד אוֹ מְנוּחָה, הִתְפָּאֲרוּת בִּילָדִים אוֹ הֲנָאָה מֵהַמִּשְׁפָּחָה.<p dir="rtl">
גַּם מֵהַטְּרָדוֹת אָדָם נֶהֱנֶה - "רְאוּ אֵיזֶה אָדָם עָסוּק אָנִי!".. בְּוַדַּאי הַפַּרְנָסָה הִיא טִרְדָּה גְּדוֹלָה, אֲבָל סוֹפָהּ הֲנָאָה: הַכֶּסֶף שֶׁמַּרְוִיחִים. הֲרֵי כָּל הַתַּעֲנוּגִים וַאֲבִיזָרַיְיהוּ וְכָל הַטְּרָדוֹת צְרִיכִים לְבַטֵּל לִשְׁעַת הַתְּפִלָּה. "אֵלֶיךָ ה' נַפְשִׁי אֶשָּׂא" <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים כה, א)</span> - בַּהִתְקָרְבוּת אֶל הַקָּבָּ"ה אָנוּ מֻכְרָחִים לְהִתְנַשְּׂאוֹת מֵעַל לְקַטְנוּת הָעֲסָקִים שֶׁלָּנוּ בָּעוֹלָם הַזֶּה. "וּלְעָבְדוֹ בְּכָל לְבַבְכֶם וּבְכָל נַפְשְׁכֶם" – הַיְנוּ בִּמְסִירוּת נֶפֶשׁ! וְיֵשׁ מְסִירַת נֶפֶשׁ לְמָוֶת, וְיֵשׁ מְסִירַת נֶפֶשׁ לִחְיוֹת חַיִּים יוֹתֵר גְּבוֹהִים, וְזוֹהִי הַמְּסִירַת נֶפֶשׁ הַדְּרוּשָׁה לִתְפִלָּה. לִשְׂכִיר יוֹם אָנוּ מְצֻוִּים "בְּיוֹמוֹ תִתֵּן שְׂכָרוֹ.. כִּי עָנִי הוּא וְאֵלָיו הוּא נֹשֵׂא אֶת נַפְשׁוֹ.. לְמָוֶת: עָלָה בַּכֶּבֶשׁ וְנִתְלָה בָּאִילָן" <span class="booklinks" onclick="sendBookLink(this)" onmouseover="setBookLinkTitle(this)">(תֵּצֵא, שְׁבִיעִי וְרַשִׁ"י שָׁם)</span>. כָּל פּוֹעֵל מוֹסֵר נַפְשׁוֹ עַל עֲבוֹדָתוֹ כִּי אֵין מְלָאכָה שֶׁאֵין בָּהּ סִכּוּן, וְזֶה נִקְרָא נְשִׂיאוּת נֶפֶשׁ. אוֹתָהּ נְשִׂיאַת נֶפֶשׁ דְּרוּשָׁה לָנוּ בַּתְּפִלָּה.<p dir="rtl">
אִי אֶפְשָׁר לְצַמְצֵם הֲכָנָה זוֹ לְרֶגַע שֶׁל הַתְחָלַת הַשְּׁמוֹנֶה עֶשְׂרֵה. עַל עִנְיָן זֶה אָנוּ צְרִיכִים לָתֵת דַּעְתֵּנוּ בְּרִגְעֵי הַהֲכָנָה לִפְנֵי הַתְחָלַת הַתְּפִלָּה, לִפְנֵי הַתְחָלַת אֲמִירַת בִּרְכוֹת הַשַּׁחַר. אִם אָז כְּבָר נִכְנַסְנוּ לְמַחְשָׁבָה זוֹ, יֵקַל עָלֵינוּ לְחַדְּשָׁהּ בְּעֵת שֶׁאָנוּ עוֹמְדִים לְהִתְפַּלֵּל הַשְּׁמוֹנֶה עֶשְׂרֵה. יָמִים וְשָׁבוּעוֹת רַבִּים נִצְטָרֵךְ לְהִתְלַמֵּד בַּהֲכָנָה זוֹ.<p dir="rtl">
וַעַד רְבִיעִי: הַמְּחִצָּה הָעִקָּרִית בֵּין הָאָדָם וּבֵין בּוֹרְאוֹ הִיא הַרְגָּשַׁת הַיֵּשׁוּת שֶׁלָּנוּ. אֲנִי "יֵשׁ" - זֹאת אוֹמֶרֶת: אֲנִי עוֹשֶׂה, אֲנִי פּוֹעֵל, אֲנִי מַצְלִיחַ, וְלָכֵן לָמָּה אֲנִי פּוֹנֶה כְּלָל אֶל הַבּוֹרֵא? שֶׁהוּא יַעֲזֹר לִי גַּם כֵּן; אַךְ בְּעֹמֶק לִבִּי אֵינֶנִּי מַרְגִּישׁ שֶׁפְּנִיָּה זוֹ הִיא הֶכְרֵחִית כָּל כָּךְ, כִּי אֲנִי מְסַדֵּר הָעִנְיָנִים שֶׁלִּי לְבַדִּי.. וַהֲלֹא נַהֲפֹךְ הוּא: כָּל הַרְגָּשַׁת הַ"יֵשׁוּת" שֶׁלִּי הִיא טָעוּת גְּדוֹלָה! חַיַּי - מְסוּרִים בְּיָדוֹ יִתְבָּרַךְ; כָּל מַחְשָׁבָה הַמַּצְלִיחָה - הוּא יִתְבָּרַךְ נָתַן בְּלִבִּי; כָּל דְּרָכַי וּמִצְעֲדַי - הוּא יִתְבָּרַךְ הֵכִין - הַכֹּל הוּא יִתְבָּרַךְ! עַכְשָׁו נְתַרְגֵּם אֶת הַמֻּשָּׂג "יֵשׁוּת" לְלָשׁוֹן פְּשׁוּטָה: בָּהּ נִקְרֵאת הַרְגָּשָׁה זוֹ - גַּאֲוָה, וַהֲסָרַת הַרְגָּשָׁה זוֹ מֵהַלֵּב - הַכְנָעָה.<p dir="rtl">
זוֹהִי הַהַקְדָּמָה הַשְּׁנִיָּה לְמַעֲשֵׂה הַתְּפִלָּה, לַעֲמֹד לִפְנֵי הַשֵּׁם. לֹא קַל הוּא לְהִכָּנַע לְפָנָיו יִתְבָּרַךְ, בִּפְרָט בִּתְקוּפָתֵנוּ הַסּוֹלֶדֶת כָּל כָּךְ מִכָּל שֶׁמֶץ שֶׁל הַכְנָעָה, וְאִלּוּ לִפְנֵי בּוֹרֵא כָּל הָעוֹלָמוֹת אָנוּ עוֹמְדִים, כְּאָז כֵּן עַתָּה, כַּעֲנִיִּים וְדַלִּים - "כְּדַלִּים וּכְרָשִׁים דָּפַקְנוּ דְּלָתֶיךָ", "רְאֵה עֲמִידָתֵנוּ דַּלִּים וְרֵקִים!".<p dir="rtl">
אִסּוּר הַגַּאֲוָה נֶאֱמָר בְּמֶלֶךְ, "לְבִלְתִּי רוּם לְבָבוֹ מֵאֶחָיו" <span class="booklinks" onclick="sendBookLink(this)" onmouseover="setBookLinkTitle(this)">(שׁוֹפְטִים, שֵׁנִי)</span>. וַאֲפִלּוּ מִפַּרְעֹה הָרָשָׁע, הַמֶּלֶךְ הָאַדִּיר וְהֶעָרִיץ, דּוֹרֵשׁ הַקָּבָּ"ה: "עַד מָתַי מֵאַנְתָּ לֵעָנֹת מִפָּנָי - לִהְיוֹת עָנִי וְשָׁפֵל מִפָּנַי!" <span class="booklinks" onclick="sendBookLink(this)" onmouseover="setBookLinkTitle(this)">(בֹּא, רִאשׁוֹן)</span>. וַאֲנַחְנוּ בְּגִשְׁתֵּנוּ לַעֲמֹד לִפְנֵי הַקָּבָּ"ה נִדְרָשִׁים לְהִתְבַּטֵּל לְפָנָיו; כֹּחִי וְעֹצֶם יָדִי אֵינוֹ עוֹשֶׂה לִי חַיִל, רַק הַשֵּׁם יִתְבָּרַךְ הוּא הַנּוֹתֵן לִי כֹּחַ וְשָׂם עֵצוֹת בְּלִבִּי לַעֲשׂוֹת חַיִל! זֶהוּ עִנְיַן כָּל הַבַּקָּשׁוֹת שֶׁבִּשְׁמוֹנֶה עֶשְׂרֵה: עַל הַדַּעַת שֶׁלִּי אֵינֶנִּי יָכוֹל לִסְמֹךְ, רַק הוּא יִתְבָּרַךְ חוֹנֵן הַדַּעַת; רָחוֹק אֲנִי מִתּוֹרָה וַעֲבוֹדַת ה' עַד כַּמָּה שֶׁאֲנִי עָמֵל בָּהּ, רַק הוּא יִתְבָּרַךְ יָכוֹל לְהָאִיר לִי דַּרְכִּי; גְּאֻלָּה - מִמֶּנּוּ, רְפוּאָה - מִמֶּנּוּ, פַּרְנָסָה - מִמֶּנּוּ.<p dir="rtl">
גֶּדֶר חָדָשׁ שֶׁל חִדּוּשׁ אָנוּ מוֹצְאִים בַּתְּפִלָּה, בְּהָא דְּמֻתָּר לְהִתְפַּלֵּל תְּפִלַּת נְדָבָה אִם יוּכַל לְחַדֵּשׁ בָּהּ דָּבָר: לֹא שֶׁיְּחַדֵּשׁ אֵיזֶה בֵּאוּר בְּנֹסַח הַתְּפִלָּה, אֶלָּא שֶׁנִּתְחַדֵּשׁ אֶצְלוֹ דָּבָר שֶׁהוּא צָרִיךְ לְבַקֵּשׁ עָלָיו <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' קז)</span>. צֹרֶךְ חָדָשׁ הוּא הֶכְרֵחַ חָדָשׁ לְבַקֵּשׁ מֵאֵת הַשֵּׁם יִתְבָּרַךְ, וְהַכָּרָה חֲדָשָׁה עַד כַּמָּה אָנוּ תְּלוּיִים בּוֹ יִתְבָּרַךְ!<p dir="rtl">
אֵין צֹרֶךְ לְהָבִיא רְאָיָה שֶׁהַתְּפִלָּה מְחַיֶּבֶת הַכְנָעָה וְהִתְבַּטְּלוּת, כִּי נֹסַח הַתְּפִלָּה לֹא יוּבַן כְּלָל בִּלְעָדֶיהָ. אוּלָם, מָצִינוּ תַּנָּא דִּמְסַיֵּעַ לָן בְּרַשִׁ"י רֹאשׁ הַשָּׁנָה כ"ה ע"ב. בַּוְּעָדִים הַקּוֹדְמִים הָלַכְנוּ בְּעִקְבוֹת רַבֵּנוּ יוֹנָה בְּבֵאוּר הַגְּמָרָא שֶׁהַמִּתְפַּלֵּל צָרִיךְ שֶׁיִּתֵּן לִבּוֹ לְמַעְלָה וְעֵינָיו לְמַטָּה. וְהִנֵּה מֵרַשִׁ"י בְּרֹאשׁ הַשָּׁנָה מוּכָח שֶׁהוּא מְבָאֵר אֶת הַגְּמָרָא בְּאֹפֶן אַחֵר; גַּרְסִינָן שָׁם: "מַר סָבַר, בְּרֹאשׁ הַשָּׁנָה  כַּמָּה דְּכַיִּיף אִינִישׁ דַּעְתֵּיהּ טְפֵי מְעַלֵּי, וּבְיוֹם הַכִּפּוּרִים כַּמָּה דְּפָשִׁיט אִינִישׁ דַּעְתֵּיהּ טְפֵי מְעַלֵּי", וְאִידָךְ סָבַר הַהֵפֶךְ. וְכָתַב רַשִׁ"י: "כַּמָּה דְּכַיִּיף אִינִישׁ בִּתְפִלָּתוֹ פָּנָיו כְּבוּשִׁין לָאָרֶץ, טְפֵי עָדִיף, מִשּׁוּם וְהָיוּ עֵינַי וְלִבִּי שָׁם. כַּמָּה דְּפָשִׁיט אִינִישׁ - מִשּׁוּם נִשָּׂא לְבָבֵנוּ אֶל כַּפַּיִם". הֲרֵי מִשְּׁנֵי פְּסוּקִים אֵלֶּה אָנוּ לוֹמְדִים דְּהַמִּתְפַּלֵּל צָרִיךְ שֶׁיִּתֵּן עֵינָיו לְמַטָּה וְלִבּוֹ לְמַעְלָה, וְנִמְצָא שֶׁרַשִׁ"י מְבָאֵר "לִבּוֹ לְמַעְלָה" - דְּפָשִׁיט דַּעְתֵּיהּ, וְ"עֵינָיו לְמַטָּה" דְּכַיִּיף דַּעְתֵּיהּ. וּמַה שֶּׁבְּרֹאש הַשָּׁנָה וְיוֹם הַכִּפּוּרִים מִתְחַלְּקִים הַדְּבָרִים, כָּאן - כַּיִּיף דַּעְתֵּיהּ, וְכָאן - פָּשִׁיט דַּעְתֵּיהּ, נוֹהֵג בְּכָל תְּפִלּוֹת הַשָּׁנָה בְּבַת אַחַת! וְנִמְצֵינוּ לְמֵדִים כִּי בַּתְּפִלָּה צְרִיכִים לִכְרֹךְ הָרוֹמְמוּת שֶׁל "פָּשִׁיט דַּעְתֵּיהּ" וְהַהַכְנָעָה שֶׁל "כַּיִּיף דַּעְתֵּיהּ" בְּיַחַד: הָרוֹמְמוּת - כִּי לִפְנֵי בּוֹרֵא כָּל הָעוֹלָמוֹת אָנוּ עוֹמְדִים, וְהַהַכְנָעָה מִפְּנֵי שֶׁאָנוּ מִתְבַּטְּלִים לְפָנָיו. וּבֶאֱמֶת אֵין הַכְנָעָה בְּלִי רוֹמְמוּת, וְהַדְּבָרִים נִתְבָּאֲרוּ כְּבָר בַּפֶּרֶק עַל גַּאֲוָה בַּשַּׁעַר הַשֵּׁנִי. וְאִם נִרְצֶה לִקְבֹּעַ מָקוֹם לְרוֹמְמוּת בַּתְּפִלָּה, מִסְתַּבֵּר שֶׁמְקוֹמָהּ בְּשָׁלֹשׁ הָרִאשׁוֹנוֹת, אַף שֶׁבְּוַדַּאי גַּם שָׁם מִתְלַוֶּה אֵלֶיהָ צְלִיל שֶׁל הַכְנָעָה, וְעִקַּר מְקוֹמָהּ שֶׁל הַהַכְנָעָה בָּאֶמְצָעִיּוֹת וּבָאַחֲרוֹנוֹת, כִּי הַרְגָּשַׁת חֶסְּרוֹנוֹתֵינוּ וְהַהוֹדָאָה לְפָנָיו נוֹבְעוֹת מֵהַהַכְנָעָה.<p dir="rtl">
זוֹהִי הַהַקְדָּמָה הַשְּׁנִיָּה לְכַוָּנַת מַעֲשֵׂה הַתְּפִלָּה. לֹא בְּקַלּוּת יַעֲלֶה לָנוּ לְהִתְלַמֵּד בְּזֶה. הַמְבֻגָּר, שֶׁכְּבָר הִתְלַמֵּד פַּעַם בְּבִטּוּל הַגַּאֲוָה, לֹא יִתְקַשֶּׁה כָּל כָּךְ לְעוֹרֵר הַכְנָעָה בְּעֵת הַתְּפִלָּה. אֲבָל לְצָעִיר הַלּוֹמֵד תּוֹרָה, שֶׁצָּרִיךְ לִדְחוֹת אֶת תִּקּוּן גַּאֲוָתוֹ, כִּי זֶה יַפְרִיעַ לוֹ בְּלִמּוּדוֹ וּבְחִדּוּד שִׂכְלוֹ, כְּפִי שֶׁנִּתְבָּאֵר בַּשַּׁעַר הַשֵּׁנִי, הוּא צָרִיךְ בְּהַגִּיעוֹ לַתְּפִלָּה לְעוֹרֵר הַכְנָעָה וְהַהִתְבַּטְּלוּת, וּבִשְׁבִילוֹ זוֹהִי עֲבוֹדָה קָשָׁה. אַךְ, יִתְלַמֵּד כָּל אֶחָד בְּזֶה כְּפִי יְכָלְתּוֹ, בִּזְמַן מְמֻשָּׁךְ וּבְסַבְלָנוּת מְרֻבָּה, וְהַשֵּׁם יַעֲזֹר לוֹ לְהָכִין לִבּוֹ.<p dir="rtl">
וַעַד חֲמִישִׁי: אָנוּ זוֹכְרִים: הַהַקְדָּמוֹת שֶׁהֶעֱסִיקוּ אוֹתָנוּ בַּוְּעָדִים הַקּוֹדְמִים נוֹעֲדוּ לַהֲבִיאֵנוּ לְכַוָּנַת "מַעֲשֵׂה הַתְּפִלָּה" כְּפִי שֶׁבֵּאֵר הַגָּאוֹן הָרַב חַיִּים הַלֵּוִי מִבְּרִיסְק זללה"ה, וּמַעֲשֵׂה הַתְּפִלָּה הוּא: לַעֲמֹד לִפְנֵי הַשֵּׁם. עַכְשָׁו נְנַסֶּה לְבָאֵר מַשְׁמָעוּת עִנְיָן זֶה.<p dir="rtl">
"הַמִּתְפַּלֵּל צָרִיךְ שֶׁיִּרְאֶה עַצְמוֹ כְּאִלּוּ שְׁכִינָה כְּנֶגְדּוֹ שֶׁנֶּאֱמַר "שִׁוִּיתִי ה' לְנֶגְדִּי תָּמִיד" <span class="booklinks" onclick="sendBookLink(this)" onmouseover="setBookLinkTitle(this)">(סַנְהֶדְרִין כב ע"א)</span>. אֶת עַצְמוֹ הוּא צָרִיךְ לִרְאוֹת כָּךְ. הַקָּבָּ"ה מְלֹא כָל הָאָרֶץ כְּבוֹדוֹ, אֲבָל אֵינֶנּוּ רוֹאִים אֶת עַצְמֵנוּ בְּמַצָּב כָּזֶה שֶׁאָנוּ עוֹמְדִים לִפְנֵי כְּבוֹדוֹ. לֹא כֵן בַּתְּפִלָּה: כְּשֶׁאָנוּ מְדַבְּרִים אֶל הַקָּבָּ"ה, עָלֵינוּ לִרְאוֹת אֶת עַצְמֵנוּ מַמָּשׁ בְּמַצָּב כָּזֶה כְּאִלּוּ אֲנַחְנוּ עוֹמְדִים לְפָנָיו יִתְבָּרַךְ.<p dir="rtl">
הַטַּ"ז דָּן בַּהֲלָכָה שֶׁאָסוּר לֵישֵׁב בְּתוֹךְ ד' אַמּוֹת שֶׁל הַמִּתְפַּלֵּל, וְכָתַב שָׁם טַעַם מִשֶּׁלּוֹ: "דְּהַמָּקוֹם שֶׁהַמִּתְפַּלֵּל עוֹמֵד אַדְמַת קֹדֶשׁ הוּא כָּל זְמַן שֶׁהוּא מִתְפַּלֵּל, עַל כֵּן צָרִיךְ לְאוֹתוֹ שֶׁהוּא בְּאוֹתוֹ מָקוֹם, דְּהַיְנוּ תּוֹךְ ד' אַמּוֹת, לִנְהֹג בּוֹ כָּבוֹד" <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים סי' קב ס"ק ג)</span>. הֲרֵי מַמָּשׁ נִתְקַדֵּשׁ הַמָּקוֹם שֶׁבּוֹ עוֹמֵד הַמִּתְפַּלֵּל שְׁמוֹנֶה עֶשְׂרֵה! אָכֵן, זֶהוּ מַצָּב שֶׁל מִתְפַּלֵּל. "שִׁפְכִי כַמַּיִם לִבֵּךְ נֹכַח פְּנֵי ה'" <span class="booklinks" onclick="sendBookLink(this)" onmouseover="setBookLinkTitle(this)">(אֵיכָה ב, יט)</span> - אַתָּה עוֹמֵד נֹכַח פְּנֵי הַשֵּׁם יִתְבָּרַךְ וּמְדַבֵּר אֵלָיו בִּלְשׁוֹן נוֹכֵחַ - בָּרוּךְ אַתָּה!<p dir="rtl">
הַרְגָּשַׁת "נוֹכֵחַ" הִיא הַחַיּוּת הָאֲמִתִּית, וּבֶאֱמֶת זוֹהִי כַּוָּנַת כָּל הַתּוֹרָה כֻּלָּהּ לַהֲבִיאֵנוּ לִידֵי חַיּוּת זוֹ. הוּא אֲשֶׁר כָּתַב הָרַמָּ"א בִּתְחִלַּת הַשֻּׁלְחָן עָרוּךְ: "שִׁוִּיתִי ה' לְנֶגְדִּי תָּמִיד הוּא כְּלָל גָּדוֹל בַּתּוֹרָה וּבְמַעֲלוֹת הַצַּדִּיקִים הַהוֹלְכִים לִפְנֵי הָאֱלֹקִים, כִּי אֵין יְשִׁיבַת הָאָדָם וּתְנוּעוֹתָיו וַעֲסָקָיו וְהוּא לְבַדּוֹ בְּבֵיתוֹ כִּישִׁיבָתוֹ וּתְנוּעוֹתָיו וַעֲסָקָיו וְהוּא לִפְנֵי מֶלֶךְ גָּדוֹל, וְלֹא דִּבּוּרוֹ וְהַרְחָבַת פִּיו כִּרְצוֹנוֹ וְהוּא עִם אַנְשֵׁי בֵּיתוֹ וּקְרוֹבָיו כְּדִבּוּרוֹ בְּמוֹשַׁב הַמֶּלֶךְ" (הַגְּרָ"א מְצַיֵּן מָקוֹר לְרַמָּ"א זֶה מֵהָא דְּשִׁלְהֵי בְּרָכוֹת "אֵיזוֹהִי פָּרָשָׁה קְטַנָּה שֶׁכָּל גּוּפֵי תּוֹרָה תְּלוּיִין בָּהּ, בְּכָל דְּרָכֶיךָ דָּעֵהוּ". מִכָּל מָקוֹם, הָרַמָּ"א מֵבִיא כָּאן אֶת הַיַּלְפוּתָא מִ"שִׁוִּיתִי וְכוּ'" כְּפִי שֶׁהִיא נִדְרֶשֶׁת בַּגְּמָרָא הַנַּ"ל בְּסַנְהֶדְרִין). הֲרֵי זֶה יְסוֹד כָּל הַתּוֹרָה כֻּלָּהּ, לְהִמָּצֵא כָּל הַיּוֹם "לִפְנֵי הַמֶּלֶךְ" - "נֹכַח", וּכְפִי מַשְׁמָעוּת הַפָּסוּק "שִׁוִּיתִי ה' לְנֶגְדִּי תָּמִיד". וּמוּבָן הַדָּבָר: אִי אֶפְשָׁר לְהִתְיַצֵּב בְּפֶתַע פִּתְאֹם נֹכַח פְּנֵי ה'; מִי שֶׁמִּשְׁתַּדֵּל בְּמֶשֶׁךְ כָּל הַיּוֹם לִחְיוֹת "לִפְנֵי הַמֶּלֶךְ" - הוּא יוּכַל בְּהַגִּיעוֹ לַתְּפִלָּה לִרְאוֹת עַצְמוֹ "כְּאִלּוּ שְׁכִינָה כְּנֶגְדּוֹ", וּלְהֵפֶךְ, כַּוָּנָה זוֹ בְּמַעֲשֵׂה הַתְּפִלָּה מְחַיֶּבֶת אוֹתָנוּ בְּמֶשֶׁךְ כָּל הַיּוֹם לָתֵת דַּעְתֵּנוּ עַל עִנְיָן גָּדוֹל זֶה.<p dir="rtl">
אַף שֶׁעִנְיָן זֶה שַׁיָּךְ לְמַעֲרֶכֶת "חַיִּים", נִרְמָז כָּאן כִּי הַהִמָּצֵא לִפְנֵי הַמֶּלֶךְ דַּרְגַּת "נֹכַח" הוּא, הַנִּקְרָא בַּתּוֹרָה "חַיִּים", עַל דֶּרֶךְ "וְאַתֶּם הַדְּבֵקִים בַּה' אֱלֹקֵיכֶם חַיִּים כֻּלְּכֶם הַיּוֹם". וְהַקֶּטַע הַנַּ"ל שֶׁל הָרַמָּ"א בַּשֻּׁלְחָן עָרוּךְ לָקוּחַ מִסּוֹף הַמּוֹרֶה נְבוּכִים <span class="booklinks" onclick="sendBookLink(this)" onmouseover="setBookLinkTitle(this)">(ג, נב)</span>: בְּכָל הַדֶּרֶךְ הָאֲרֻכָּה שֶׁהָרַמְבָּ"ם הָלַךְ בַּמּוֹרֶה נְבוּכִים הָיְתָה כַּוָּנָתוֹ לְהָבִיא אֶת הַקּוֹרֵא לְמַדְרֵגָה זוֹ. וְנִמְצָא כִּי סוֹף הַמּוֹרֶה נְבוּכִים הוּא הַתְחָלַת הַשֻּׁלְחָן עָרוּךְ, וְכֵן יָאוּת. כִּי תַּכְלִית כָּל הַפִּילוֹסוֹפְיָא הַיְּהוּדִית הִיא הַכְּלָל הַגָּדוֹל הַזֶּה, וְזוֹהִי גַּם הַתְחָלַת הַשֻּׁלְחָן עָרוּךְ, כִּי עַל יְסוֹד זֶה נִבְנוּ כָּל אַרְבַּעַת חֲלָקָיו. (ע"כ לְשׁוֹן הַגָּאוֹן הָרַב שְׁלֹמֹה ווֹלְבֶּה זִכְרוֹנוֹ לִבְרָכָה בְּסֵפֶר עֲלֵי שׁוּר שָׁם).<p dir="rtl">
<big><b>ב.</b></big> יַעֲשֶׂה הֲכָנָה לְלִבּוֹ לְכַוֵּן. וְכֵיצַד מְכִינִים אֶת הַלֵּב, קֹדֶם שֶׁיָּקוּם לְהִתְפַּלֵּל יֵשֵׁב מְעַט בָּטֵל וְדוֹמֵם, וְיָסִיר מַחְשְׁבוֹתָיו מִלִּבּוֹ, וְיַתְחִיל לַחֲשֹׁב בִּגְדֻלַּת מִי שֶׁאָמַר וְהָיָה הָעוֹלָם, וּבְנִפְלְאוֹתָיו וְנוֹרְאוֹתָיו וּגְבוּרוֹתָיו וַחֲסָדָיו אֲשֶׁר עָשָׂה לְעַמּוֹ.<p dir="rtl">
וְיַחֲשֹׁב בַּטּוֹבוֹת וּבַחֲסָדִים שֶׁגְּמָלוֹ בְּחַסְדּוֹ הַגּוֹמֵל לַחַיָּבִים טוֹבוֹת, מִכַּמָּה צָרוֹת הִצִּילוֹ, מֵחוֹלָאִים רִפְּאָהוּ, מִטּוּבוֹ הֵיטִיבָהוּ, וְהוּא לֹא כַּגָּמוּל הֵשִׁיבוֹ, כִּי הָאֵל גְּמָלוֹ טוֹבָה וְהוּא גְּמָלוֹ רָעָה. וְיַחֲשֹׁב בִּגְרִיעוּת וּפְחִיתוּת עַצְמוֹ בְּעֵרֶךְ בּוֹרְאוֹ. כִּי בַּמֶּה נֶחְשָׁב הוּא, עָלֶה נִדָּף וְקַשׁ יָבֵשׁ.<p dir="rtl">
וְיַחֲשֹׁב שֶׁעַתָּה הוּא רוֹצֶה לָקוּם אֶל הַמֶּלֶךְ לְהִתְחַנֵּן לוֹ וּלְבַקֵּשׁ מִלְּפָנָיו שְׁאֵלוֹתָיו וּבַקָּשׁוֹתָיו, וּמִן הַדִּין הוּא אֵינוֹ כְּדַאי וְרָאוּי לַעֲמֹד לְפָנָיו, לוּלֵי גֹּדֶל חֶסֶד וּשְׁלֵמוּת הַבּוֹרֵא שֶׁהִרְשָׁהוּ וְצִוָּהוּ בְּכָךְ, עִם הֱיוֹתוֹ מְקַצֵּר בַּעֲבוֹדָתוֹ.<p dir="rtl">
וְאַחַר כָּל זֶה יָקוּם וְיִתְפַּלֵּל, וְזֶהוּ שֶׁאָמְרוּ חֲזַ"ל: <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ל ע"ב)</span>: אֵין עוֹמְדִים לְהִתְפַּלֵּל אֶלָּא מִתּוֹךְ כֹּבֶד רֹאשׁ, חֲסִידִים הָרִאשׁוֹנִים הָיוּ שׁוֹהִים שָׁעָה אַחַת וּמִתְפַּלְּלִים, כְּדֵי שֶׁיְּכַוְּנוּ אֶת לִבָּם לַאֲבִיהֶם שֶׁבַּשָּׁמַיִם (של"ה).<p dir="rtl">
<big><b>ג.</b></big> בְּלִמּוּד מוּסָר לִפְנֵי הַתְּפִלָּה יֵשׁ תּוֹעֲלוֹת גְּדוֹלוֹת, הוּא מְחַזֵּק אֶת הָאֱמוּנָה וְהַבִּטָּחוֹן בַּה' יִתְבָּרַךְ וְעַל יָדוֹ הַתְּפִלָּה נַעֲשֵׂית בְּכַוָּנָה גְּדוֹלָה יוֹתֵר, כִּי הַתְּפִלָּה בָּאָה מִתּוֹךְ יְדִיעָה וְהַרְגָּשָׁה שֶׁאֵין לוֹ לִפְנוֹת בְּבַקָּשַׁת כָּל צְרָכָיו בִּלְתִּי לַה' לְבַדּוֹ. תּוֹעֶלֶת נוֹסֶפֶת לְלִמּוּד הַמּוּסָר, שֶׁהוּא פּוֹתֵחַ אֶת הַלֵּב וּמְעוֹרֵר אַהֲבָה לַה' יִתְבָּרַךְ, וּכְמוֹ שֶׁהָיָה אוֹמֵר הַמַּשְׁגִּיחַ דְּלֵיקְווּד רַבִּי נָתָן ווֹכְטְפוֹיגֶל זצ"ל: הַלּוֹמֵד מוּסָר קֹדֶם הַתְּפִלָּה, יֵשׁ לוֹ טַעַם מְיֻחָד בַּתְּפִלָּה, וּמִי שֶׁאֵינוֹ לוֹמֵד מוּסָר קֹדֶם הַתְּפִלָּה, אַף שֶׁיֵּשׁ לוֹ גַּם כֵּן טַעַם בַּתְּפִלָּה, אַךְ אֵינוֹ דּוֹמֶה זֶה לְזֶה כְּלָל, וְהַחִלּוּק בֵּינֵיהֶם, כְּמוֹ הַהֶבְדֵּל שֶׁיֵּשׁ בֵּין מִי שֶׁאוֹכֵל סְעֻדָּה שְׁלֵמָה עִם תֵּאָבוֹן, אוֹ בְּלִי תֵּאָבוֹן! <span class="booklinks" onclick="sendBookLink(this)" onmouseover="setBookLinkTitle(this)">(לֶקֶט רְשִׁימוֹת בְּעִנְיְנֵי תְּפִלָּה עמ' פא)</span>.<p dir="rtl">
לְפִי זֶה לִמּוּד מוּסָר לִפְנֵי הַתְּפִלָּה הוּא הֲכָנָה טוֹבָה לַתְּפִלָּה, אַךְ בָּרוּר שֶׁאֵינוֹ הַהֲכָנָה לַתְּפִלָּה הַמְחֻיֶּבֶת מִדִּינָא אֶלָּא 'מַעֲלָה' בַּהֲכָנָה לַתְּפִלָּה. וְעַיֵּן לְעֵיל בַּחֵלֶק הָרִאשׁוֹן "שַׁעַר קִימָה שֶׁל שַׁחֲרִית" פֶּרֶק י אוֹת ה בִּדְבַר הַחֲשִׁיבוּת וְהַמַּעֲלָה הָעֲצוּמָה שֶׁבְּלִמּוּד הַתּוֹרָה קֹדֶם הַתְּפִלָּה. וּבְהֶתְאֵם לְכָךְ עַל כָּל אָדָם לִנְהֹג וּלְסַדֵּר זְמַנֵּי תְּפִלָּתוֹ כָּךְ שֶׁיִּהְיֶה לוֹ זְמַן מַסְפִּיק לַעֲשׂוֹת קֹדֶם הַתְּפִלָּה אֶת הַהֲכָנָה לַתְּפִלָּה הַמְחֻיֶּבֶת מִדִּינָא שֶׁנִּתְבָּאֲרָה בְּהַרְחָבָה לְעֵיל, וּלְהִשְׁתַּדֵּל לְהַקְדִּים יוֹתֵר, לְהָכִין עַצְמוֹ לִתְפִלָּה גַּם עַל יְדֵי לִמּוּד מוּסָר, וְאִם בְּאֶפְשָׁרוּתוֹ יֵשׁ לוֹ גַּם לַעֲסֹק מְעַט קֹדֶם הַתְּפִלָּה בַּתּוֹרָה.<p dir="rtl">
<big><b>ד.</b></big> אָמְרוּ רז"ל <span class="booklinks" onclick="sendBookLink(this)" onmouseover="setBookLinkTitle(this)">(סֻכָּה ה.)</span> מֵּעוֹלָם לֹא יָרְדָה שְׁכִינָה לְמַטָּה <span class="booklinks" onclick="sendBookLink(this)" onmouseover="setBookLinkTitle(this)">(מֵעֲשָׂרָה טְפָחִים)</span> וְלֹא עַלוּ מֹשֶׁה וְאֵלִיָהוּ לַמַּרוֹם; רָמְזוּ בְּזֶה לְאִי אֶפְשָׁרוּת עֵרוּב הָרָשֻׁיּוֹת שֶׁל הָעוֹלָם הַזֶּה וְהָעוֹלָם הָעֶלְיוֹן. אֲבָל קַיֶּמֶת נְקֻדָּה אַחַת בָּהּ נוֹגְעִים הָעוֹלָמוֹת זֶה בְּזֶה, וְהַיְנוּ בִּתְפִלָּה. כִּי הַהִתְקָרְבוּת שֶׁעַל יְדֵי שְׁאִיפַת הָאָדָם וּמַעֲנֵה הַשֵּׁם יִתְבָּרַךְ הִיא הִיא גֶּדֶר הַדְּבֵקוּת בֵּין לְמַטָּה וּלְמַעְלָה. וּמַגִּיעָה דְּבֵקוּת זוֹ עַד כְּדֵי כָּךְ שֶׁהַגּוֹרְמִים הַחָמְרִיִּים הַגְּדוֹלִים בְּיוֹתֵר לֹא יַפְסִיקוּ אֶת הָאָדָם מִמַּחֲשַׁבְתוֹ בִּדְבֵקוּת לְבָבוֹ, וְלֹא יַרְגִּישׁ בַּגּוֹרְמִים הַהֵם כְּלָל. זֶהוּ גֶּדֶר אָמְרָם זַ"ל בְּעִנְיַן תְּפִלַּת שְׁמוֹנֶה-עֶשְׂרֵה שֶׁאֲפִלּוּ נָחָשׁ כָּרוּךְ עַל עֲקֵבוֹ לֹא יַפְסִיק. פֵּרוּשׁ, שֶׁיַּגִּיעַ לִדְבֵקוּת כָּזוֹ אֲשֶׁר אַף עִנְיָן שֶׁל פִּקּוּחַ נֶפֶשׁ לֹא יַפְסִיק אֶת כַּוָּנָתוֹ, וְלֹא יַרְגִּישֶׁנּוּ כְּלָל. זֶהוּ גֶּדֶר הַתְּפִלָּה אֲשֶׁר תִּזְכֶּה לְהֵעָנוֹת –ב ִּדְבֵקוּת.<p dir="rtl">
אָמְרוּ רז"ל: "חֲסִידִים הָרִאשׁוֹנִים הָיוּ שׁוֹהִים שָׁעָה אַחַת, וּמִתְפַּלְּלִים שָׁעָה אַחַת, וְחוֹזְרִין וְשׁוֹהִין שָׁעָה אַחַת" <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת לב:)</span> וּפֵרֵשׁ הַגָּאוֹן הָרַב שִׂמְחָה זִיסְל זצ"ל, שֶׁקֹּדֶם הַתְּפִלָּה הָיוּ מִתְבּוֹנְנִים וּמְכִינִים אֶת לְבָבָם אֶל הַתְּפִלָּה עַצְמָהּ (בִּלְשׁוֹנֵנוּ: לוֹמְדִים מוּסָר וּמִתְרַכְּזִים אֶל הָאֱמֶת בִּלְבָבָם). וְאַחַר כָּךְ, הִנֵּה מִפְּאַת גֹּדֶל רֹשֶׁם דְּבֵקוּתָם, לֹא יָכְלוּ לָשׁוּב לְמַטָּה אֶלָּא לְאַחַר שְׁהִיָּה מְסֻיֶּמֶת; כָּל כָּךְ גָּדְלָה דְּבֵקוּתָם (נַעֲרִיךְ נָא לְעֻמַּת זֶה, אֶת סִלּוּק הַשְּׁכִינָה אֶצְלֵנוּ בְּסוֹף תְּפִלַּת נְעִילָה בְּיוֹם הַכִּפּוּרִים, וְעַד כַּמָּה, תֵּכֶף אַחֲרֵי הַתְּקִיעָה, תְּפִלַּת מַעֲרִיב הִיא בְּחִפָּזוֹן וּבְלִי כֹּבֶד רֹאשׁ!).<p dir="rtl">
אֲפִלּוּ הֲכָנָה לִתְפִלָּה גּוֹרֶמֶת הִתְקָרְבוּת וְהֵעָנוּת מִמֶּנּוּ יִתְבָּרַךְ. הוּא מַה שֶּׁכָּתוּב "טֶרֶם יִקְרָאוּ וַאֲנִי אֶעֱנֶה", פֵּרוּשׁ, שֶׁהֵם עֲדַיִן לוֹמְדִים מוּסָר לְהִתְבּוֹנֵן לִשְׁאֹף אֶל הַדְּבֵקוּת, וְהַשֵּׁם יִתְבָּרַךְ כְּבָר מִתְקָרֵב לְעֻמָּתָם מִלְּמַעְלָה וּמִתְדַּבֵּק בָּהֶם <span class="booklinks" onclick="sendBookLink(this)" onmouseover="setBookLinkTitle(this)">(מִכְתָּב מֵאֵלִיָּהוּ ח"ג עמ' 64 'דְּבֵקוּת')</span><p dir="rtl">
<h2 dir="rtl" id="612_yitgaber_kaari, פרק ה בעית הדור – חפזון">פֶּרֶק ה - בְּעָיַת הַדּוֹר – חִפָּזוֹן</h2><p dir="rtl">
<big><b>א.</b></big> הַמַּפְרִיעַ הָעִקָּרִי לַהֲכָנָה לַתְּפִלָּה וּלְכָל עֲבוֹדַת הַשֵּׁם הוּא הַ"חִפָּזוֹן", וּמִשּׁוּם הַהֶרֶס הָרַב שֶׁבְּעֶטְיוֹ נַרְחִיב אוֹדוֹתָיו, וְנַקְדִּישׁ לוֹ פֶּרֶק שָׁלֵם.<p dir="rtl">
תְּחִלָּה נָבִיא מַה שֶּׁכָּתוּב בְּזֶה בַּסֵּפֶר פִּרְקֵי הַדְרָכָה לְבֶן תּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(תְּפִלָּה, עָנָף ה)</span>: כָּל צוּרַת הַחַיִּים הַיּוֹם הִיא שֶׁל מְהִירוּת, חִפָּזוֹן. אַבְרֵךְ מַגִּיעַ בַּבֹּקֶר לְהִתְפַּלֵּל, הוּא מֻכְרָח בְּשָׁעָה מְדֻיֶּקֶת לַחֲזֹר לְבֵיתוֹ, לְהַכְנִיס אֶת בָּנָיו לַגַּן, אוֹ לַחֵידֶר, וְכַדּוֹמֶה. אַחַר כָּךְ הוּא מֻכְרָח לְהַגִּיעַ לַכּוֹלֵל בַּזְּמַן. בַּצָהֳרַיִם הוּא מִתְפַּלֵּל מִנְחָה, וְהוּא "חַיָּב" לְמַהֵר לְהוֹצִיא אֶת הַיְלָדִים מֵהַגַּן, וְכוּ' וְכוּ'. כָּל צוּרַת הַחַיִּים הִיא צוּרָה שֶׁל חֹסֶר רְגִיעָה, בְּצוּרָה כָּזֹאת כִּמְעַט וְאִי אֶפְשָׁר לִצְמֹחַ כְּלוּם.<p dir="rtl">
חַיָּבִים לַעֲשׂוֹת מַהְפָּךְ בְּצוּרַת הַחַיִּים, לָצֵאת מֵחַיֵּי חִפָּזוֹן, לְחַיֵּי רֹגַע וְשַׁלְוָה פְּנִימִית. אָדָם מֻכְרָח לְסַדֵּר לוֹ זְמַן שֶׁיּוּכַל לְהַאֲרִיךְ בִּתְפִלָּה (אֲפִלּוּ אִם בַּמְּצִיאוּת לֹא יַאֲרִיךְ, מִכָּל מָקוֹם צָרִיךְ שֶׁתִּהְיֶה לוֹ אֶת הָאֶפְשָׁרוּת לְכָךְ). אִי אֶפְשָׁר לָתֵת עֵצוֹת מַעֲשִׂיּוֹת לְכָל אֶחָד, כֵּיצַד לְסַדֵּר אֶת יוֹמוֹ כְּדֵי שֶׁיִּהְיֶה לוֹ זְמַן. מִכָּל מָקוֹם, אָדָם מֻכְרָח לְסַדֵּר אֶת סֵדֶר יוֹמוֹ כָּךְ. לְדֻגְמָא, אִם תְּפִלַּת שַׁחֲרִית לוֹקַחַת אֶצְלוֹ בְּעֵרֶךְ כְּשָׁעָה, עָלָיו לְהַקְדִּישׁ לַתְּפִלָּה זְמַן שֶׁל כְּשָׁעָה וָחֵצִי וְכוּ' וְכוּ', וְתֵן לְחָכָם וְיֶחְכַּם עוֹד. עכ"ד.<p dir="rtl">
<big><b>ב.</b></big> וְכָךְ כּוֹתֵב הַגָּאוֹן הַצַּדִּיק רַבִּי שִׁמְשׁוֹן פִּינְקוּס זצ"ל <span class="booklinks" onclick="sendBookLink(this)" onmouseover="setBookLinkTitle(this)">(שְׁעָרִים בִּתְפִלָּה פְּתִיחָה ו)</span>: הַיְסוֹד הָרִאשׁוֹן לְהַצְלָחַת הַתְּפִלָּה הוּא לְהַקְדִּישׁ לָהּ זְמַן כָּרָאוּי. דָּבָר זֶה הוּא כְּלָל לְהַצְלָחָה בְּכָל עִנְיָן שֶׁיִּהְיֶה. מִי שֶׁמְּמַהֵר לִגְמֹר דָּבָר וּזְמַנּוֹ דּוֹחֵק עָלָיו, לֹא יוּכַל לְהַצְלִיחַ בְּשׁוּם פָּנִים וָאֹפֶן.<p dir="rtl">
כְּשֶׁשָּׁאֲלוּ חָכָם אֶחָד, כַּמָּה זְמַן מִן הָרָאוּי לְהַאֲרִיךְ בִּשְׁמוֹנֶה עֶשְׂרֵה, הוּא עָנָה – עַד שֶׁגּוֹמְרִים. כַּמָּה נִפְלָאָה הַגְדָּרָה זוֹ, אֶחָד הַמַּאֲרִיךְ וְאֶחָד הַמְקַצֵּר – וּבִלְבַד שֶׁלֹּא יַרְגִּישׁ שֶׁזְּמַנּוֹ קָצוּב. ע"כ.<p dir="rtl">
<big><b>ג.</b></big> כָּתוּב בִּתְהִלִּים <span class="booklinks" onclick="sendBookLink(this)" onmouseover="setBookLinkTitle(this)">(קיט, צח)</span> "מֵאֹיְבַי תְּחַכְּמֵנִי מִצְוֹתֶךָ" – מֵעִנְיְנֵי הָעוֹלָם הַזֶּה  שֶׁהֵם אוֹיְבָיו שֶׁל הָאָדָם <span class="booklinks" onclick="sendBookLink(this)" onmouseover="setBookLinkTitle(this)">(אִם אֵין מִשְׁתַּמֵּשׁ בָּהֶם כָּרָאוּי)</span>, תְּחַכְּמֵנִי מִצְוֹתֶךָ – יֵשׁ לִלְמֹד לְעִנְיְנֵי הָעוֹלָם הַבָּא, תּוֹרָה וּמִצְווֹת. מֵהַסִּפּוּר הַבָּא, הַלָּקוּחַ מֵעוֹלַם הַמַּעֲשֶׂה, נוּכַל לִלְמֹד וּלְהָבִין מַדּוּעַ הַחִפָּזוֹן כָּל כָּךְ מַפְרִיעַ לַהַצְלָחָה הָרוּחָנִית שֶׁל הָאָדָם.<p dir="rtl">
לִפְנֵי זְמַן מָה נִפְגַּשׁ אֶחָד מִידִידַי עִם מְתַוֵּךְ מְפֻרְסָם בְּמִשְׂרָדוֹ, לְצֹרֶךְ קְנִיַּת דִּירָה מְסֻיֶּמֶת. בְּמַהֲלַךְ הַפְּגִישָׁה הֻחְלַט שֶׁלְּתוֹעֶלֶת הָעִנְיָן כְּדַאי לְהַזְמִין אֶת מוֹכֵר הַדִּירָה וּלְנַהֵל אֶת הַמַּשָּׂא וּמַתָּן עִמּוֹ בְּנוֹכְחוּת הַמְתַוֵּךְ. הַיָּדִיד הִצִּיעַ לַמְתַוֵּךְ לְהַזְמִין אֶת הַמּוֹכֵר מִיָּד וּלְהַתְחִיל בַּמַּשָּׂא וּמַתָּן, וְהוּא נִתְקָל בְּסֵרוּב מֻחְלָט מִצַּד הַמְתַוֵּךְ. הַדָּבָר הָיָה תָּמוּהַּ מְאֹד בְּעֵינָיו, כִּי לְפִי הֲבָנָתוֹ, כֵּיוָן שֶׁשְּׁנֵי הַצְּדָדִים גִּלּוּ עִנְיָן בָּעִסְקָה הָיָה עַל הַמְתַוֵּךְ, לְזָרֵז אוֹתָהּ וּלְהָבִיאָהּ לִידֵי גְּמַר כַּמָּה שֶׁיּוֹתֵר מַהֵר כְּדֵי שֶׁאַחַד הַצְּדָדִים לֹא יַחֲזֹר בּוֹ, וְאָז יַפְסִיד הַמְתַוֵּךְ אֶת שְׂכָרוֹ, דְּמֵי הַתִּוּוּךְ. וְהוּא הִבִּיעַ אֶת תְּמִיהָתוֹ זוֹ בְּאָזְנֵי הַמְתַוֵּךְ. בְּעוֹד הוּא תָּמֵהַּ, פָּתַח הַמְתַוֵּךְ אֶת פִּיו בְּחָכְמָה, וְכָךְ (בְּעֵרֶךְ) הָיוּ דְּבָרָיו:<p dir="rtl">
מִנִּסְיוֹנִי הָרַב בְּעִסְקָאוֹת כָּאֵלּוּ לָמַדְתִּי שֶׁאָסוּר בְּשׁוּם אֹפֶן לְזַמֵּן אָדָם לְדִיּוּן בְּדָבָר שֶׁדּוֹרֵשׁ מִמֶּנּוּ יִשּׁוּב הַדַּעַת וְהַכְרָעָה, אִם בְּשָׁלָב מְסֻיָּם שֶׁל הַדִּיּוּן יִצְטָרֵךְ לְהַפְסִיק אוֹתוֹ וְלַעֲסֹק בְּעִנְיָן אַחֵר, בְּמַצָּב זֶה הוּא "נָעוּל" עַל דְּבָרִים שֶׁהֶחְלִיט בֶּעָבָר וְאֵין סִכּוּי לְשַׁכְנֵעַ אוֹתוֹ לָבֹא לִקְרָאתֵנוּ, לְהוֹזִיל אֶת הַמְּחִיר וְכַדּוֹמֶה. עָלַי לְבָרֵר קֹדֶם מָתַי נוּכַל לְהִפָּגֵשׁ עִמּוֹ בִּזְמַן שֶׁהוּא פָּנוּי וְאֵין דְּבָרִים אֲחֵרִים שֶׁמַּטְרִידִים אוֹתוֹ, כְּדֵי שֶׁיּוּכַל לָשֶׁבֶת בִּמְנוּחָה בְּלֹא לַחַץ שֶׁל זְמַן, וְאָז יִהְיֶה פָּתוּחַ וּמְשֻׁחְרָר לְרַעֲיוֹנוֹת חֲדָשִׁים שֶׁנַּעֲלֶה לוֹ. זֶה כְּלָל שֶׁתָּקֵף בְּכָל עִנְיְנֵי הָעוֹלָם – הוֹסִיף וְאָמַר, וְהַנֶּחְפָּז. מְאַבֵּד אֶת כַּסְפּוֹ!<p dir="rtl">
וְכָךְ הוּא גַּם בְּעִנְיְנֵי הָעוֹלָם הַבָּא לְהַבְדִּיל, כְּשֶׁהָאָדָם מֻטְרָד וְנֶחְפָּז הוּא אֵינוֹ חוֹשֵׁב וְאֵינוֹ מִתְרַכֵּז בַּמֶּה שֶׁעוֹשֶׂה וּמַעֲשָׂיו הֵם בְּלִי כַּוָּנָה וְחַיּוּת.<p dir="rtl">
וּלְבֵאוּר יֶתֶר נָבִיא אֶת דִּבְרֵי הַסֵּפֶר פִּרְקֵי הַדְרָכָה לְבֶן תּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(תְּפִלָּה, עָנָף ה)</span>, עַל דִּבְרֵי הָרַמְבָּ"ם "וְאַחַר כָּךְ יִתְפַּלֵּל בְּנַחַת". עִנְיַן תְּפִלָּה בְּנַחַת יֵשׁ בּוֹ שְׁנֵי חֲלָקִים. א)חִיצוֹנִי ב)פְּנִימִי. וּנְפָרֵשׁ; חִיצוֹנִי, עַל הָאָדָם לְהִתְפַּלֵּל בְּאִטִּיּוּת, לְהוֹצִיא מִפִּיו אֶת הַמִּלִּים כְּמוֹנֶה מָעוֹת, וְלֹא חַס וְחָלִילָה בְּחָפְזָה. תְּפִלָּה בְּחָפְזָה הִיא הֵפֶךְ כָּל צוּרַת מַהוּת הַמֻּשָּׂג תְּפִלָּה. הָאָדָם צָרִיךְ לְהוֹצִיא מִפִּיו כָּל מִלָּה בִּמְתִינוּת, וּלְקַיֵּם מַה שֶּׁכָּתוּב בַּשֻּׁלְחָן עָרוּךְ <span class="booklinks" onclick="sendBookLink(this)" onmouseover="setBookLinkTitle(this)">(אֹרַח חַיִּים צח ס"א)</span>: "הַמִּתְפַּלֵּל צָרִיךְ שֶׁיְּכַוֵּן בְּלִבּוֹ פֵּרוּשׁ הַמִּלּוֹת שֶׁמּוֹצִיא בִּשְׂפָתָיו".<p dir="rtl">
הַמִּתְבּוֹנֵן הֵיטֵב בְּדִבְרֵי הַשֻּׁלְחָן עָרוּךְ יִרְאֶה, שֶׁכָּתַב "צָרִיךְ שֶׁיְּכַוֵּן בְּלִבּוֹ". בְּלִבּוֹ דַּוְקָא, וְלֹא כָּתַב בְּשִׂכְלוֹ. מַהִי כַּוָּנַת הַלֵּב הָאֲמוּרָה כָּאן? עִנְיָנָהּ שׁוֹנֶה לַחֲלוּטִין מִכַּוָּנַת הַשֵּׂכֶל. כַּוָּנַת הַשֵּׂכֶל עִנְיָנָהּ, לְהָבִין הֵיטֵב פֵּרוּשׁ הַמִּלִּים שֶׁמּוֹצִיא מִפִּיו. לְעֻמָּתָהּ, כַּוָּנַת הַלֵּב עִנְיָנָהּ לִחְיוֹת וּלְהַרְגִּישׁ אֶת מַה שֶּׁמּוֹצִיא בְּפִיו. אִם הוּא מְשַׁבֵּחַ אֶת הַבּוֹרֵא, עָלָיו לְהַרְגִּישׁ הַרְגָּשָׁה שֶׁל אָדָם הַנֶּהֱנֶה לְסַפֵּר בְּשִׁבְחוֹ שֶׁל אָבִיו. וְאִם הוּא מְבַקֵּשׁ עַל צְרָכָיו, עָלָיו לְהַרְגִּישׁ הַרְגָּשָׁה שֶׁל עָנִי בַּפֶּתַח. וּכְמוֹ שֶׁאָמַר הָרַמְבָּ"ם "וּבְתַחֲנוּנִים". אָדָם צָרִיךְ שֶׁהַרְגָּשַׁת לְבָבוֹ תַּתְאִים עִם הַמִּלִּים שֶׁמּוֹצִיא מִפִּיו.<p dir="rtl">
בִּשְׁבִיל כַּוָּנַת הַלֵּב אֵין דַּי בְּנַחַת חִיצוֹנִית, בַּאֲמִירָה בִּמְתִינוּת, לְשֵׁם כָּךְ נִצְרֶכֶת נַחַת פְּנִימִית, רְגִיעָה פְּנִימִית, שַׁלְוָה. אִם הָאָדָם כְּבָר מֵעֵת שֶׁמַּתְחִיל אֶת תְּפִלָּתוֹ, יֵשׁ לוֹ אֵיזֶה מֶתַח אוֹ לַחַץ קָטָן, שֶׁמִּיָּד אַחֲרֵי הַתְּפִלָּה הוּא צָרִיךְ לָלֶכֶת לְמָקוֹם פְּלוֹנִי אוֹ לַעֲשׂוֹת מַעֲשֶׂה אַלְמוֹנִי, בִּשְׁבִיל דָּבָר זֶה הוּא יָכוֹל לְהַפְסִיד אֶת כָּל תְּפִלָּתוֹ. אָדָם בְּשָׁעָה שֶׁהוּא מַתְחִיל לְהִתְפַּלֵּל חַיָּב לְהַרְגִּישׁ, שֶׁאֵין לוֹ שׁוּם מִגְבָּלַת זְמַן כַּמָּה לְהַאֲרִיךְ בַּתְּפִלָּה. הוּא חַיָּב שֶׁיָּחוּשׁ, שֶׁאֵין שׁוּם דָּבָר הַמְמַהֵר אוֹתוֹ לִגְמֹר אֶת הַתְּפִלָּה. ע"כ.<p dir="rtl">
<big><b>ד.</b></big> כָּךְ עַל גּוּף הַתְּפִלָּה וְכָךְ גַּם עַל הַהֲכָנָה לַתְּפִלָּה, וּכְמוֹ שֶׁכָּתַב עַל כָּךְ בַּסֵּפֶר עֲלֵי שׁוּר וְהוּבָא לְעֵיל <span class="booklinks" onclick="sendBookLink(this)" onmouseover="setBookLinkTitle(this)">(פ"ב אוֹת ב)</span>: אֲנַחְנוּ רְדוּפִים מְאֹד מִקֶּצֶב הַחַיִּים הַמּוֹדֶרְנִיִּים שֶׁהַכֹּל צָרִיךְ לְהֵעָשׂוֹת בִּמְהִירוּת. בְּאֹכֶל וּבְשִׂיחַת רֵעִים אָנוּ מַאֲרִיכִים לְמַדַּי, אֲבָל בִּתְפִלַּת שַׁחֲרִית אָנוּ לְחוּצִים, שֶׁכָּל אֶחָד מְמַהֵר לַעֲבוֹדָתוֹ, זֶה בְּכֹה וְזֶה בְּכֹה, וּבְקֹשִׁי רַב אָנוּ יְכוֹלִים לְהִתְרַגֵּל בִּתְפִלָּה מְתוּנָה, וַאֲפִלּוּ דַּקָּה אַחַת יְקָרָה לָנוּ. לָכֵן אֲפִלּוּ דַּקָּה זוֹ שֶׁל שְׁהִיָּה לִפְנֵי הַתְּפִלָּה עוֹלָה לָנוּ בְּמַאֲמָץ וּמַאֲבָק. אַךְ אֵין לְוַתֵּר עָלֶיהָ.<p dir="rtl">
<h2 dir="rtl" id="612_yitgaber_kaari, פרק ו הכנה לתפלה (ולכל המצוות) אם היא דאורייתא או דרבנן">פֶּרֶק ו - הֲכָנָה לַתְּפִלָּה (וּלְכָל הַמִּצְווֹת) אִם הִיא דְּאוֹרַיְיתָא אוֹ דְּרַבָּנָן</h2><p dir="rtl">
<big><b>א.</b></big> הִזְכַּרְנוּ לְעֵיל בְּפֶרֶק ב וּבְעוֹד מְקוֹמוֹת שֶׁהַהֲכָנָה לַתְּפִלָּה חַיָּבִים בָּהּ מִדִּינָא. וְיֵשׁ לְבָרֵר אִם חִיּוּב זֶה הוּא מִן הַתּוֹרָה אוֹ מִדְּרַבָּנָן. הַמַּשְׁגִּיחַ הרה"ג רי"י בּוֹרוֹדִיאַנְסְקִי שְׁלִיטָ"א אָמַר בְּאַחַת מִשִּׂיחוֹתָיו בְּשֵׁם הַמַּשְׁגִּיחַ <span class="booklinks" onclick="sendBookLink(this)" onmouseover="setBookLinkTitle(this)">(הגה"צ ר' יְחֶזְקֵאל לְוִינְשְׁטֵין)</span> זצ"ל שֶׁכָּל עֲבוֹדַת הַמּוּסָר – כְּלוֹמַר לִמּוּד הַמּוּסָר וְחָכְמַת הַמּוּסָר וְהַחִנּוּךְ הַמּוּסָרִי – הוּא בְּגֶדֶר הֲכָנָה לְתוֹרָה וּמִצְווֹת. שֶׁהָאָדָם הֲרֵי מִתְעַלֶּה לְבַסּוֹף רַק מֵהַתּוֹרָה וְהַמִּצְווֹת, אֲבָל כְּדֵי לְהָבִיא אֶת הָאָדָם שֶׁיַּצְלִיחַ בֶּאֱמֶת לְהִתְעַלּוֹת וּלְהִתְקַדֵּשׁ עַל יָדָן צָרִיךְ כַּהֲכָנָה אֶת כָּל עֲבוֹדַת הַמּוּסָר עִם עַצְמוֹ, שֶׁיְּהֵא רָאוּי לְכָךְ.<p dir="rtl">
תָּמִיד הָיָה חוֹזֵר וְשׁוֹאֵל "מַדּוּעַ לֹא מִתְעַלִּים" (וְעֶצֶם הַעֲמָדַת הַשְּׁאֵלָה הַזּוֹ אֵצֶל הָאָדָם זֶה כְּבָר גּוֹרֵם מְדַרְבֵּן לְחִזּוּק), שֶׁהֲרֵי עוֹסְקִים תָּמִיד בְּתוֹרָה וּבְמִצְווֹת, וְאִם כֵּן מַה קּוֹרֶה שֶׁאֵין מִתְעַלִּים כָּרָאוּי עַל יְדֵי זֶה?!<p dir="rtl">
בִּשְׁבִיל לְהִתְעַלּוֹת בְּתוֹרָה וּבְמִצְווֹת חַיָּבִים בָּרֹאשׁ וּבָרִאשׁוֹנָה הֲכָנָה לַמִּצְווֹת!<p dir="rtl">
בְּחַיֵּי אָדָם <span class="booklinks" onclick="sendBookLink(this)" onmouseover="setBookLinkTitle(this)">(סוֹף כְּלָל סח)</span> אִיתָא בְּזֶה הַלָּשׁוֹן: "שׁוֹמֵר מִצְוָה לֹא יֵדַע דָּבָר רַע", רוֹצֶה לוֹמַר שֶׁמְּחֻיָּב כְּשֶׁיִּרְצֶה לַעֲשׂוֹת אֵיזוֹ מִצְוָה, לֹא יַעֲשֶׂה אוֹתָהּ בְּחִפָּזוֹן וּבְפִתְאֹם, רַק שֶׁיִּשְׁמֹר וְיַמְתִּין וְיִתְיַשֵּׁב בַּדָּבָר הֵיטֵב אֵיךְ יַעֲשֶׂה וְכוּ'. וְזֶהוּ שֶׁיִּסְדוּ לוֹמַר הִנְנִי מוּכָן וּמְזֻמָּן לְקַיֵּם, וְרוֹצֶה לוֹמַר שֶׁכְּבָר אֲנִי מוּכָן וּמְזֻמָּן. וְזֶהוּ "הִכּוֹן לִקְרַאת אֱלֹקֶיךָ יִשְׂרָאֵל", רוֹצֶה לוֹמַר שֶׁתָּכִין אֶת עַצְמְךָ מִקֹּדֶם וְלֹא בְּפֶתַע פִּתְאֹם. וּכְבָר בָּחַנְתִּי בְּנִסָּיוֹן שֶׁכַּאֲשֶׁר עָשִׂיתִי מִצְוָה בְּפִתְאֹם לֹא קִיַּמְתִּיהָ כָּרָאוּי".<p dir="rtl">
וְיֵשׁ לְהָבִין, וְכִי כָּל כָּךְ קָשֶׁה לְקַיֵּם אֶת הַמִּצְווֹת כְּהִלְכָתָן בְּלֹא הֲכָנָה, הֲלֹא אֲנַחְנוּ עוֹמְדִים בְּזֶה לִכְאוֹרָה בְּהַצְלָחָה. וְעוֹד מַה נִּצְרַךְ בַּעַל הַחַיֵּי אָדָם עַצְמוֹ לַהֲכָנָה, וַהֲרֵי כָּתַב קִצּוּר מִכָּל חֶלְקֵי הַשֻּׁלְחָן עָרוּךְ (וְנִדְפַּס רַק אֹרַח חַיִּים וְיוֹרֶה דֵּעָה כְּמוֹ שֶׁכָּתַב בְּהַקְדָּמָתוֹ לְחָכְמַת אָדָם) הַמּוֹעִיל אַף לְמוֹרֵי הוֹרָאָה בִּזְמַנּוֹ, וּמֶה הָיָה חָסֵר לוֹ בִּידִיעָה? אֶלָּא כָּאָמוּר, שֶׁקִּיּוּם מִצְווֹת כָּרָאוּי הוּא דַּוְקָא בְּאֹפֶן שֶׁמַּגִּיעִין בְּקִיּוּמָן לְהִתְעַלּוּת, שֶׁל "קַדְּשֵׁנוּ בְּמִצְווֹתֶיךָ". וְעַל כָּךְ מֵעִיד הַחַיֵּי אָדָם שֶׁאֲפִלּוּ הוּא לֹא הִצְלִיחַ לְקַיֵּם שׁוּם מִצְוָה כָּרָאוּי לְלֹא הֲכָנָה קֹדֶם לָהּ, הֲרֵי שֶׁהַהֲכָנָה לַמִּצְווֹת מֻכְרַחַת.<p dir="rtl">
וּבֶאֱמֶת הַמָּקוֹר לַהֲכָנָה הוּא פָּסוּק מְפֹרָשׁ בַּתּוֹרָה, וְאִם כֵּן חִיּוּב הַהֲכָנָה הָוֵי מִדְּאוֹרַיְתָא מַמָּשׁ. בְּפָרָשַׁת וַיִּשְׁלַח כָּתוּב "וַיֹּאמֶר אֱלֹקִים אֶל יַעֲקֹב קוּם עֲלֵה בֵית אֵ-ל וְשֶׁב שָׁם וַעֲשֵׂה שָׁם מִזְבֵּחַ לָאֵ-ל הַנִּרְאֶה אֵלֶיךָ". וְכוֹתֵב הָרַמְבַּ"ן: "לֹא יָדַעְתִּי מַהוּ וְשֶׁב שָׁם. וְאוּלַי צִוָּה וְשֶׁב שָׁם, לְפַנּוֹת מַחֲשַׁבְתוֹ לְדָבְקָה בָּאֵ-ל". וּבַסְּפוֹרְנוֹ פֵּרֵשׁ כֵּן בִּפְשִׁיטוּת "וְשֶׁב שָׁם – לְכַוֵּן דַּעְתְּךָ קֹדֶם שֶׁתִּבְנֶה הַמִּזְבֵּחַ, כְּאָמְרָם זַ"ל חֲסִידִים הָרִאשׁוֹנִים הָיוּ שׁוֹהִין שָׁעָה אַחַת וּמִתְפַּלְּלִים כְּדֵי שֶׁיְּכַוְּנוּ אֶת לִבָּם לַמָּקוֹם".<p dir="rtl">
וַהֲלֹא הַדְּבָרִים קַל וָחֹמֶר – הָאָבוֹת הֵן הֵן הַמֶּרְכָּבָה, שֶׁכָּל מַהוּתָם הָיְתָה דְּבֵקוּת בַּהַקָּבָּ"ה לְלֹא הֶסַּח דַּעַת כְּלָל אֲפִלּוּ לְרֶגַע, וְיַעֲקֹב אָבִינוּ עָלָיו הַשָּׁלוֹם בְּחִיר הָאָבוֹת, שֶׁכֻּלּוֹ אֶלֹקוּת, וְהוֹלֵךְ כָּעֵת לַעֲשׂוֹת מִזְבֵּחַ כְּפִי שֶׁנָּדַר, עַל הַצָּלָתוֹ מֵעֵשָׂו וּמִלָּבָן, שֶׁיָּצָא מִבֵּין שְׁנֵיהֶם לְשָׁלוֹם [וְהַקָּבָּ"ה עוֹד זֵרְזוֹ לְכָךְ עַל יְדֵי מַעֲשֵׂה דִּינָה], וַהֲרֵי עֲשִׂיַּת מִזְבֵּחַ כֻּלָּהּ מַעֲשֶׂה שֶׁל הִתְקָרְבוּת לַהַקָּבָּ"ה, אִם כֵּן לְשֵׁם מָה זָקוּק הוּא לַהֲכָנָה נוֹסֶפֶת, וּמַדּוּעַ אֵין הוּא יָכוֹל לַעֲשׂוֹת הַמִּזְבֵּחַ מִיָּד בַּעֲלִיָּתוֹ לְבֵית אֵ-ל? וְאִם בְּכָל זֹאת הַתּוֹרָה כָּתְבָה "וְשֶׁב שָׁם", נִלְמָד מִזֶּה בְּבֵרוּר עַל כָּל אָדָם בְּכָל מַצָּב, שֶׁלֹּא יִתָּכֵן לוֹ כְּלָל לַעֲשׂוֹת שׁוּם דָּבָר לְלֹא הֲכָנָה!<p dir="rtl">
וְהַסּוֹד שֶׁבַּדְּבָרִים, שֶׁאִם יַעֲקֹב אָבִינוּ הָיָה רוֹצֶה לַעֲשׂוֹת מִזְבֵּחַ וּלְהִשָּׁאֵר אוֹתוֹ יַעֲקֹב אָבִינוּ כְּמוֹ לִפְנֵי הַמִּזְבֵּחַ, הָיָה יָכוֹל לַעֲשׂוֹתוֹ לְלֹא הֲכָנָה. אֲבָל הֱיוֹת וְכָל אָדָם צָרִיךְ תָּמִיד לְהִתְעַלּוֹת מִכָּל מַעֲשֵׂה מִצְוָה שֶׁיַּעֲשֶׂה וְלֹא לְהִשָּׁאֵר עַל מְקוֹמוֹ, וּלְהִתְעַלּוֹת הֲרֵי לֹא שַׁיָּךְ בְּלִי חִזּוּק, מִמֵּילָא גַּם יַעֲקֹב אָבִינוּ, לַמְרוֹת הַדַּרְגָּה הַגְּבוֹהָה שֶׁכְּבָר הִגִּיעַ אֵלֶיהָ, הָיָה מֻכְרָח הֲכָנָה מְיֻחֶדֶת לִקְרַאת כָּל מִצְוָה שֶׁהָלַךְ לְקַיֵּם, וְכָל שֶׁכֵּן מִצְוַת עֲשִׂיַּת הַמִּזְבֵּחַ שֶׁכָּל מַהוּתָהּ הִתְעַלּוּת וְהִתְקָרְבוּת לְרִבּוֹנוֹ שֶׁל עוֹלָם. וְהַמַּשְׁגִּיחַ זצ"ל הִתְבַּטֵּא שֶׁהֲכָנָה בְּקִיּוּם הַמִּצְווֹת מְעַכֶּבֶת בְּדִיעֲבַד, כְּלוֹמַר דְּלֹא שַׁיָּךְ שֶׁיִּהְיֶה "קַדְּשֵׁנוּ בְּמִצְווֹתֶיךָ" לְלֹא הֲכָנָה. עכת"ד הַמַּשְׁגִּיחַ הרה"ג ר"י בּוֹרוֹדִיאַנְסְקִי שְׁלִיטָ"א.<p dir="rtl">
<big><b>ב.</b></big> וּמַה שֶּׁכָּתוּב בְּשֵׁם הַמַּשְׁגִּיחַ רַבִּי יְחֶזְקֵאל לְוִינְשְׁטֵיין זצ"ל יוּבַן יוֹתֵר עִם דְּבָרָיו הַמּוּבָאִים בַּסֵּפֶר אוֹר יְחֶזְקֵאל:  כְּלָל גָּדוֹל בְּהַנְהָגַת הַקָּבָּ"ה הוּא, שֶׁעִנְיְנֵי הָעוֹלָם הַזֶּה דּוֹמִים בְּמַהוּתָם וּבְצוּרָתָם לְעִנְיְנֵי עוֹלָם הַבָּא, וּמֵהִתְבּוֹנְנוּת בְּעִנְיְנֵי הָעוֹלָם הַזֶּה אֶפְשָׁר לִלְמֹד וְלֵידַע הֵיאָךְ חַיֶּבֶת לִהְיוֹת הַנְהָגָתֵנוּ וְדַרְכֵי עֲבוֹדָתֵנוּ בְּהַשָּׂגַת חַיֵּי הָעוֹלָם הַבָּא. כְּלָל זֶה נֶאֱמָר כְּהַקְדָּמָה לַהֶעָרָה שֶׁהִתְעוֹרַרְנוּ בָּהּ. הִנֵּה הַמַּאֲכָלִים הָעִקָּרִיִּים הַמְּזִינִין וּמְקַיְּמִין אֶת גּוּף הָאָדָם, דָּרוּשׁ לָהֶם עָמָל וִיגִיעָה מְרֻבָּה עַד שֶׁיַּגִּיעוּ לְתַכְלִיתָם, וּלְדֻגְמָא צָרִיךְ לִקְצֹר אֶת הַחִטִּים וּלְטָחְנָם וּלְלוּשָׁם וְלַאֲפוֹתָם עַד שֶׁנַּעֲשׂוּ רְאוּיִים לְמַאֲכַל אָדָם, וְלוּ יִקַּח אֶת הַחִטִּים וְיִרְצֶה לְאָכְלָם לֹא יְזִינוּהוּ, אֶלָּא אַדְּרַבָּה, עוֹד יַזִּיקוּ אֶת גּוּפוֹ. וְאַף אֶת הַלֶּחֶם בְּעַצְמוֹ חַיָּב לִלְעֹס הֵיטֵב עַד שֶׁיִּתְעַכֵּל הַלֶּחֶם בְּמֵעָיו, וּכְמוֹ כֵן בְּבָשָׂר וְדָגִים וּשְׁאַר מְזוֹנוֹת.<p dir="rtl">
וַהֲכִי נָמִי נִרְאֶה בְּעִנְיַן הַמִּצְווֹת, שֶׁהֵם הַמַּאֲכָלִים הַמְּזִינִים אֶת הַנֶּפֶשׁ. אֵין אֶפְשָׁרוּת לַעֲשׂוֹת אֶת הַמִּצְווֹת בְּצוּרָה יְבֵשָׁה לְלֹא הֲכָנָה רְאוּיָה, וּבְאֹפֶן זֶה לֹא תִּתֵּן הַמִּצְוָה כֹּחָהּ. וְנִרְאֶה נָא לְמָשָׁל הֵיאָךְ חַיֶּבֶת לִהְיוֹת מִצְוַת תְּפִלָּה, "חֲסִידִים הָרִאשׁוֹנִים הָיוּ שׁוֹהִים שָׁעָה אַחַת קֹדֶם הַתְּפִלָּה וְשָׁעָה לְאַחַר הַתְּפִלָּה" <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ל:)</span>. חֲסִידִים הָרִאשׁוֹנִים שֶׁיָּדְעוּ וְהֵבִינוּ מַהוּת הַתְּפִלָּה, הֵכִינוּ עַצְמָם שָׁעָה תְּמִימָה עַד שֶׁנִּגְּשׁוּ לַתְּפִלָּה. וּרְאֵה בַּכּוּזָרִי <span class="booklinks" onclick="sendBookLink(this)" onmouseover="setBookLinkTitle(this)">(מַאֲמָר ג, ה)</span> הֵיאָךְ חַיֶּבֶת לִהְיוֹת הַתְּפִלָּה, שֶׁצְּרִיכָה לִתֵּן מָזוֹן רוּחָנִי לָאָדָם לְמֶשֶׁךְ כָּל הַיּוֹם, וּמִשּׁוּם הֲכִי תִּקְּנוּ ג' פְּעָמִים תְּפִלָּה בְּיוֹם כְּדֻגְמַת ג' סְעֻדּוֹת שֶׁאוֹכֵל בַּיּוֹם, וַהֲכִי נָמִי נִרְאֶה אַף בִּשְׁאַר מִצְווֹת. וְאֵלּוּ הַנִּגָּשִׁים לְלֹא פֵּרוּט וַהֲכָנָה לַמִּצְווֹת, דּוֹמִים כְּאֵלּוּ הָאוֹכְלִים לֶחֶם וּבָשָׂר לְלֹא אֲפִיָּה וּבִשּׁוּל.<p dir="rtl">
וּרְאֵה מַה שֶּׁכָּתַב הַחִנּוּךְ <span class="booklinks" onclick="sendBookLink(this)" onmouseover="setBookLinkTitle(this)">(מִצְוָה שכד)</span> בִּיסוֹד טַעֲמֵי הַמִּצְווֹת, "שֶׁהָאָדָם נִפְעָל כְּפִי פְּעֻלּוֹתָיו שֶׁיַּעֲשֶׂה תָּמִיד, וְרַעֲיוֹנָיו וְכָל עֶשְׁתּוֹנוֹתָיו אַחֲרֵי פֹּעַל יָדָיו, אִם טוֹב וְאִם רַע, וְעַל כֵּן כִּי רָצָה הַמָּקוֹם לְזַכּוֹת אֶת עַמּוֹ יִשְׂרָאֵל אֲשֶׁר בָּחַר, הִרְבָּה לָהֶם מִצְווֹת, לִהְיוֹת נַפְשָׁם מִתְפַּעֶלֶת בָּהֶם לְטוֹבָה תָּמִיד כָּל הַיּוֹם. וּמִכְּלַל הַמִּצְווֹת שֶׁצִּוָּנוּ לְהַתְפִּישׂ מַחְשְׁבוֹתֵינוּ בַּעֲבוֹדָה בְּטָהֳרָה, הִיא מִצְוַת הַתְּפִלִּין, לִהְיוֹת מוּנָחִים כְּנֶגֶד אֶבְרֵי הָאָדָם הַיְדוּעִים בּוֹ לְמִשְׁכַּן הַשֵּׂכֶל, וְהֵם הַלֵּב וְהַמֹּחַ, וּמִתּוֹךְ פָּעֳלוֹ זֶה יְיַחֵד כָּל מַחְשְׁבוֹתָיו לְטוֹב". וְאַחַר כָּךְ הוֹסִיף לְבָאֵר מִצְוַת לוּלָב, שֶׁלְּפִי שֶׁיְּמֵי הַחַג הֵם יְמֵי שִׂמְחָה גְּדוֹלָה, וּבִהְיוֹת הַשִּׂמְחָה מוֹשֶׁכֶת הַחֹמֶר וּמְשַׁכַּחַת מִמֶּנּוּ יִרְאַת אֱלֹקִים, לָכֵן צִוָּנוּ לִקַּח דְּבָרִים הַמַּזְכִּירִים אוֹתָנוּ כִּי כָּל שִׂמְחַת לִבֵּנוּ לִשְׁמוֹ וְלִכְבוֹדוֹ, וְעַיֵּן שָׁם. מְבֹאָר לָנוּ שֶׁאֵין עֲשִׂיַּת הַמִּצְווֹת עֲשִׂיָּה בְּעָלְמָא, אֶלָּא יֵשׁ בָּהּ מַטָּרָה, שֶׁעַל יָדָהּ יְשַׁעְבֵּד גּוּפוֹ וְלִבּוֹ לַהַקָּבָּ"ה. וּמֵעַתָּה אֵלּוּ הַנִּגָּשִׁים לַמִּצְווֹת כִּפְשׁוּטָם וְאֵינָם טוֹרְחִים לְהָבִין מַהוּתָם, הֲרֵי נִמְצָא שֶׁאֵין לָהֶם שַׁיָּכוּת כְּלָל לְגוּף עֲשִׂיַּת הַמִּצְווֹת, וְהַיְנוּ דְּנִתְבָּאֵר שֶׁדָּרוּשׁ יְגִיעָה רַבָּה וַעֲצוּמָה עַד שֶׁעֲשִׂיַּת הַמִּצְווֹת יִתְּנוּ פֵּרוֹתֵיהֶן כָּרָאוּי (אוֹר יְחֶזְקֵאל, אֱלוּל וְיָמִים נוֹרָאִים, מַאֲמָר צֵא מִדִּירַת  קֶבַע)<p dir="rtl">
לְעֵיל פֶּרֶק ב' אוֹת ב הֵבֵאנוּ מִדִּבְרֵי הַגָּאוֹן רַבִּי שְׁלֹמֹה ווֹלְבֶּה זִכְרוֹנוֹ לִבְרָכָה בַּ"עֲלֵי שׁוּר" שֶׁהֲכָנָה זוֹ דּוֹרֶשֶׁת מֵאִתָּנוּ דַּקָּה אַחַת בִּלְבַד. וּלְמַה שֶּׁנִּתְבָּאֵר בְּקוּנְטְרֵס זֶה גֹּדֶל חִיּוּב הַהֲכָנָה לַתְּפִלָּה וְהַתּוֹעֶלֶת הָעֲצוּמָה שֶׁבָּהּ, מוּבָן שֶׁהַתְּבִיעָה עָלֵינוּ עַל אִי-קִיּוּם הֲכָנָה זוֹ כָּרָאוּי גְּדוֹלָה מְאֹד, וּכְמוֹ בִּמְשַׁל שְׁנֵי עַבְדֵי הַמֶּלֶךְ <span class="booklinks" onclick="sendBookLink(this)" onmouseover="setBookLinkTitle(this)">(הַמּוּבָא בִּמְנָחוֹת מג ע"ב)</span> שֶׁאֶחָד מֵהֶם נִצְטַוָּה לְהָבִיא חֹתָם שֶׁל טִיט וְהָאַחֵר חֹתָם שֶׁל זָהָב, וּפָשְׁעוּ שְׁנֵיהֶם וְלֹא הֵבִיאוּ, שֶׁעֹנֶשׁ זֶה שֶׁנִּצְטַוָּה לְהָבִיא חֹתָם שֶׁל טִיט מְרֻבֶּה, לְפִי שֶׁמָּצוּי הוּא וּבְנָקֵל הָיָה יָכוֹל לְהַשִּׂיגוֹ. וְוַדַּאי שֶׁמַּה שֶּׁאָנוּ מִתְרַשְּׁלִים וְאֵינֶנּוּ מְקַיְּמִים כָּרָאוּי אֶת חִיּוּב הַהֲכָנָה לַתְּפִלָּה אֵינוֹ בְּמֶרֶד וּבְמַעַל אֶלָּא מִתּוֹךְ חֹסֶר תְּשׂוּמֶת לֵב, וּמִתּוֹךְ הִתְגַּבְּרוּת יֵצֶר הָרַע לְהַכְשִׁילֵנוּ בַּדְּבָרִים הַחֲשׁוּבִים וְהַמַּשְׁמָעוּתִיִּים בְּיוֹתֵר. וִיהִי רָצוֹן שֶׁנִּתְחַזֵּק וּנְקַיֵּם גַּם עִנְיָן חָשׁוּב זֶה וְנִזְכֶּה לַעֲלוֹת וּלְהִתְקַדֵּשׁ בְּתוֹרָה וְיִרְאָה טְהוֹרָה אָמֵן כֵּן יְהִי רָצוֹן.<p dir="rtl">
*59<p dir="rtl">
פֶּרֶק ז<p dir="rtl">
הַהֲכָנָה לַתְּפִלָּה עַל יְדֵי טְבִילָה<p dir="rtl">
א) נַעְתִּיק כָּאן מַה שֶּׁכָּתַב  בְּזֶה מָרָן הַגָּאוֹן הָרַב חַיִּים קַנְיֶבְסְקִי שְׁלִיטָ"א בַּסֵּפֶר אָרְחוֹת יֹשֶׁר <span class="booklinks" onclick="sendBookLink(this)" onmouseover="setBookLinkTitle(this)">(עֵרֶךְ טָהֳרָה)</span>:<p dir="rtl">
הִנֵּה דַּעַת הַרְבֵּה קַדְמוֹנִים שֶׁלֹּא בִּטְּלוּ טְבִילַת עֶזְרָא אֶלָּא לְתוֹרָה אֲבָל לִתְפִלָּה אָסוּר עַד שֶׁיִּטְבֹּל. וְהִיא דַּעַת רַב הַאי גָּאוֹן <span class="booklinks" onclick="sendBookLink(this)" onmouseover="setBookLinkTitle(this)">(מוּבָא ברי"ף ורא"ש פ"ג דִּבְרָכוֹת)</span> וְרַבֵּנוּ חֲנַנְאֵל (מוּבָא בתו' חֻלִּין קכ"ב ב' ד"ה לגבל) וְעוֹד הַרְבֵּה רִאשׁוֹנִים. וְגַם הָרַמְבָּ"ם שֶׁפָּסַק בְּסוֹף ה' קְרִיאַת שְׁמַע שֶׁבִּטְּלוּהוּ לְגַמְרֵי, תָּמְהוּ עָלָיו רָאשֵׁי יְשִׁיבוֹת בָּבֶל, וְהֵשִׁיב לָהֶם שֶׁמִּיָּמָיו לֹא בִּטֵּל אוֹתָהּ אֲפִלּוּ שָׁעָה אַחַת אֶלָּא שֶׁלֹּא הָיָה יָכוֹל לִכְתֹּב בְּחִבּוּרוֹ כִּי אִם הַיּוֹצֵא מִן הַדִּין עַל פִּי  הַהֲלָכָה, כְּמוֹ שֶׁכָּתַב רַבֵּנוּ יוֹנָה בפ"ג דִּבְרָכוֹת. וְאַף דְּבְשֻׁלְחָן עָרוּךְ  נִפְסַק כְּהָרַמְבָּ"ם, מִכָּל מָקוֹם  כָּתְבוּ הָאַחֲרוֹנִים שֶׁהַנּוֹהֵג לִטְבֹּל תָּבוֹא עָלָיו בְּרָכָה, כְּמוֹ שֶׁכָּתוּב  בַּמִּשְׁנָה בְּרוּרָה  סִימָן  פ"ח סק"ב בְּשֵׁם הפמ"ג. וְגַם הָרַמְבָּ"ם עַצְמוֹ כָּתַב בפ"ד מִתְּפִלָּה ה"ו: מִנְהָג פָּשׁוּט בְּשִׁנְעָר וּבִסְפָרַד שֶׁאֵין בַּעַל קֶרִי מִתְפַּלֵּל עַד שֶׁרוֹחֵץ כָּל בְּשָׂרוֹ בְּמַיִם.<p dir="rtl">
ובשו"ת מִן הַשָּׁמַיִם שָׁאַל אִם יֵשׁ לְהָקֵל בִּטְבִילַת עֶזְרָא לַתְּפִלָּה, וְהֵשִׁיבוּ לוֹ וַעֲבַדְתֶּם אֶת ה' אֱלֹקֵיכֶם הֱוֵי אוֹמֵר זוֹ תְּפִלָּה, וְאֶפְשָׁר טָמֵא וּמַקְרִיב קָרְבָּן. וְאִם תֹּאמַר  שְׁאַר טֻמְאוֹת, אֵינוֹ דּוֹמֶה טֻמְאָה לְטֻמְאָה מִדָּעַת. אֵינוֹ דּוֹמֶה טֻמְאָה הַבָּאָה מִמָּקוֹם אַחֵר לְטֻמְאָה הַיּוֹצֵאת מִגּוּפוֹ. וְעֶזְרָא כְּשֶׁתִּקֵּן, בְּרוּחַ הַקֹּדֶשׁ רָאָה וְתִקֵּן כו'. וְדָבָר זֶה גּוֹרֵם אוֹרֵךְ הַגָּלוּת, כִּי אִם הָיְתָה תְּפִלַּת יִשְׂרָאֵל כְּתִקּוּנָהּ כְּבָר נִתְקַבְּלָה תְּפִלָּתָם זֶה יָמִים רַבִּים. עכ"ל.<p dir="rtl">
[וּלְגֹדֶל הָעִנְיָן נָבִיא גַּם מַה שֶּׁכָּתַב עוֹד שָׁם בְּאָרְחוֹת יֹשֶׁר בְּעִנְיַן חֲשִׁיבוּת הַטְּבִילָה בִּכְלָל, וז"ל: וּבְמַגִּיד מֵישָׁרִים להב"י ז"ל <span class="booklinks" onclick="sendBookLink(this)" onmouseover="setBookLinkTitle(this)">(פ' בְּהַר)</span> אָמַר לוֹ  הַמַּגִּיד אַל תְּבַטֵּל תָּמִיד טְבִילַת בַּעַל קֶרִי כִּי אֵין אַתָּה יוֹדֵעַ מַתַּן שְׂכָרָהּ. עכ"ל. וְהָאֲרִיזַ"ל כ' <span class="booklinks" onclick="sendBookLink(this)" onmouseover="setBookLinkTitle(this)">(בְּשַׁעַר רוה"ק דַּף ד')</span> אֵין דָּבָר יוֹתֵר מֻכְרָח וְצָרִיךְ אֶל הָאָדָם בְּעִנְיַן הַהַשָּׂגָה כְּמוֹ הַטְּבִילָה שֶׁצָּרִיךְ שֶׁיִּהְיֶה הָאָדָם טָהוֹר בְּכָל עֵת. עכ"ל. וכ"כ בְּרֵאשִׁית חָכְמָה <span class="booklinks" onclick="sendBookLink(this)" onmouseover="setBookLinkTitle(this)">(שַׁעַר הָאַהֲבָה פי"א)</span> וּבְחֶסֶד לְאַבְרָהָם <span class="booklinks" onclick="sendBookLink(this)" onmouseover="setBookLinkTitle(this)">(מ"ב נָהָר נ"ט)</span> עי"ש  שֶׁהֶאֱרִיכוּ בְּזֶה.<p dir="rtl">
וַחֲזַ"ל אָמְרוּ <span class="booklinks" onclick="sendBookLink(this)" onmouseover="setBookLinkTitle(this)">(בִּבְרָכוֹת כ"ב א')</span> כָּל הַמַּחְמִיר בָּהּ עַל עַצְמוֹ מַאֲרִיכִין לוֹ יָמָיו וּשְׁנוֹתָיו. וְהַרְבֵּה גְּדוֹלֵי יִשְׂרָאֵל לֹא בִּטְּלוּהָ מִימֵיהֶם כַּמּוּבָא בְּתוֹלְדוֹתֵיהֶם. וְרָאִיתִי בְּסֵפֶר אֶחָד <span class="booklinks" onclick="sendBookLink(this)" onmouseover="setBookLinkTitle(this)">(כָּעֵת אֵינִי זוֹכֵר הֵיכָן)</span> שֶׁכָּל הַחִבּוּרִים שֶׁנִּתְקַבְּלוּ בְּכָל יִשְׂרָאֵל הֵם אֵלּוּ שֶׁהַמְחַבֵּר נִזְהַר בִּטְבִילַת עֶזְרָא. וְהַיּוֹם שֶׁמָּצוּי מִקְוָאוֹת וְקַל לִטְבֹּל, בְּוַדַּאי מִי שֶׁיָּכוֹל רָאוּי לְהִזָּהֵר בְּזֶה.ע"כ  מִסֵּפֶר אָרְחוֹת יֹשֶׁר.<p dir="rtl">
ב) וּרְאֵה עוֹד בְּסֵפֶר חֲסִידִים <span class="booklinks" onclick="sendBookLink(this)" onmouseover="setBookLinkTitle(this)">(סי' תרי"ב)</span> שֶׁהֵבִיא מִסֵּפֶר הַתְּשׁוּבָה שֶׁל רַב סְעַדְיָה גָּאוֹן שִׁבְעָה דְּבָרִים שֶׁבִּגְלָלָם אֵין תְּפִלָּתוֹ שֶׁל אָדָם נִשְׁמַעַת, וְאֶחָד מֵהֶם הוּא כְּשֶׁהַתְּפִלָּה בְּלֹא נְקִיּוּת וְטָהֳרָה, כְּמוֹ שֶׁכָּתוּב  גַּם כִּי תַּרְבּוּ תְּפִלָּה אֵינֶנִּי שׁוֹמֵעַ יֶדְכֶם דָּמִים מָלֵאוּ. וְשָׁם בְּסִימָן רמ"ח כָּתַב שֶׁצָּרִיךְ טְבִילָה וְטָהֳרָה לַמִּתְפַּלֵל מִמַּה שֶּׁכָּתוּב <span class="booklinks" onclick="sendBookLink(this)" onmouseover="setBookLinkTitle(this)">(יִרְמְיָה יד ג)</span> בָּאוּ עַל גֵּבִים וְלֹא מָצְאוּ מַיִם, וּכְתִיב וְד' לֹא רָצָה, שֶׁמֵּחֲמַת שֶׁלֹּא מָצְאוּ מַיִם לִטְבֹּל קֹדֶם הַתְּפִלָּה, לָכֵן ד' לֹא רָצָה.<p dir="rtl">
וְרַבֵּנוּ תָּם ז"ל כָּתַב בְּסֵפֶר הַיָּשָׁר: כִּי טַהֲרַת הַגּוּף יְחַדֵּשׁ טָהֳרָה בַּנֶּפֶשׁ, וּבֶהֱיוֹת הַגּוּף טָמֵא, בְּוַדַּאי יַגִּיעַ קְצָת פְּגָם לַנְּשָׁמָה, וְאִי אֶפְשָׁר שֶׁיְּכַוֵּן כָּרָאוּי בְּלִי שֶׁתְּבַלְבְּלֵהוּ מַחְשָׁבָה אַחֶרֶת וְתַפְרִידֵהוּ מֵהַשֹּׁרֶשׁ הָעֶלְיוֹן וכו'.<p dir="rtl">
תושלב"ע<p dir="rtl">
מַאַמְרֵי חֲזַ"ל בְּגֹדֶל מַעֲלַת הַתְּפִלָּה<p dir="rtl">
•  אָמַר רַבִּי אֶלְעָזָר גְּדוֹלָה תְּפִלָּה יוֹתֵר מִמַּעֲשִׂים טוֹבִים. שֶׁאֵין לְךָ גָּדוֹל בְּמַעֲשִׂים טוֹבִים יוֹתֵר מִמֹּשֶׁה רַבֵּנוּ אַף עַל פִּי כֵן לֹא נַעֲנָה אֶלָּא בִּתְפִלָּה שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים ג, כו)</span> אַל תּוֹסֶף דַּבֵּר אֵלַי וְסָמִיךְ לֵיהּ עֲלֵה רֹאשׁ הַפִּסְגָּה <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת לב:)</span>.<p dir="rtl">
•  וְאָמַר רַבִּי אֶלְעָזָר גְּדוֹלָה תְּפִלָּה יוֹתֵר מִן הַקָּרְבָּנוֹת שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה א)</span> לָמָּה לִּי רֹב זִבְחֵיכֶם וּכְתִיב וּבְפָרִשְׂכֶם כַּפֵּיכֶם (שָׁם).<p dir="rtl">
•  אָמַר רַב עָנָן אַף שַׁעֲרֵי תְּפִלָּה אֵינָן נִנְעָלִים לְעוֹלָם דִּכְתִיב כַּה' אֱלֹהֵינוּ בְּכָל קָרְאֵנוּ אֵלָיו וְאֵין קְרִיאָה אֶלָּא תְּפִלָּה כְּעִנְיָן שֶׁנֶּאֱמַר <span class="booklinks" onclick="sendBookLink(this)" onmouseover="setBookLinkTitle(this)">(יְשַׁעְיָה סה)</span> וְהָיָה טֶרֶם יִקְרָאוּ וַאֲנִי אֶעֱנֶה <span class="booklinks" onclick="sendBookLink(this)" onmouseover="setBookLinkTitle(this)">(שָׁם יב)</span>.<p dir="rtl">
•  וַיִּשְׂאוּ בְּנֵי יִשְׂרָאֵל אֶת עֵינֵיהֶם, מִיָּד תָּפְסוּ לָהֶם אֻמָּנוּת אַבְרָהָם יִצְחָק וְיַעֲקֹב. מַה תּוֹלַעַת אֵינָהּ מַכָּה אֶת הָאֶרֶז אֶלָּא בַּפֶּה כָּךְ אֵין לָהֶם לְיִשְׂרָאֵל אֶלָּא תְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(מְכִילְתָּא בְּשַׁלַּח יד)</span>.<p dir="rtl">
•  כָּל הַפּוֹתֵחַ פִּיו בְּתוֹרָה וּבִתְפִלָּה נַעֲשִׂים לוֹ כָּל חֲפָצָיו <span class="booklinks" onclick="sendBookLink(this)" onmouseover="setBookLinkTitle(this)">(אוֹתִיּוֹת דר"ע אוֹתִיּוֹת קְטַנּוֹת א)</span>.<p dir="rtl">
•  שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ. הַכֹּל שָׁוִים לְפָנָיו, הַנָּשִׁים וְהָעֲבָדִים הָעֲנִיִּים וְהָעֲשִׁירִים, בְּמֹשֶׁה כְּתִיב תְּפִלָּה לְמֹשֶׁה, בֶּעָנִי כְּתִיב תְּפִלָּה לְעָנִי, זוֹ תְּפִלָּה וְזוֹ תְּפִלָּה, לְהוֹדִיעֲךָ שֶׁהַכֹּל שָׁוִים בִּתְפִלָּה לִפְנֵי הַמָּקוֹם <span class="booklinks" onclick="sendBookLink(this)" onmouseover="setBookLinkTitle(this)">(מִּדְרַשׁ רַבָּה בְּשַׁלַּח פכ"א)</span>.<p dir="rtl">
•  אָמַר לָהֶן הַקָּבָּ"ה לְיִשְׂרָאֵל הֱווּ זְהִירִין בַּתְּפִלָּה, שֶׁאֵין מִדָּה אַחֶרֶת יָפָה הֵימֶנָּה, וְהִיא גְּדוֹלָה מִכָּל הַקָּרְבָּנוֹת וְכוּ'. וַאֲפִלּוּ אֵין אָדָם כְּדַאי לַעֲנוֹתוֹ בִּתְפִלָּתוֹ וְלַעֲשׂוֹת חֶסֶד עִמּוֹ, כֵּיוָן שֶׁמִּתְפַּלֵּל וּמַרְבֶּה תַּחֲנוּנִים אֲנִי עוֹשֶׂה חֶסֶד עִמּוֹ <span class="booklinks" onclick="sendBookLink(this)" onmouseover="setBookLinkTitle(this)">(מִדְרַשׁ תַּנְחוּמָא וַיֵּרָא אוֹת א)</span>.<p dir="rtl">
• אֵין אָדָם עוֹמֵד לֹא בְּמָמוֹנוֹ וְלֹא בְּחָכְמָתוֹ וְלֹא בִּגְבוּרָתוֹ, וּמַהוּ עוֹמֵד לוֹ? תְּפִלָּתוֹ וְכוּ' שֶׁאֵין טוֹב לוֹ אֶלָּא תְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(מִדְרַשׁ שׁוֹחֵר טוֹב תְּהִלִּים קמב)</span>.<p dir="rtl">
•  הַתְּפִלָּה פּוֹעֶלֶת כְּטֶבַע בַּבְּרִיאָה, וּכְמוֹ שֶׁאָמְרוּ חֲזַ"ל עַל יַעֲקֹב אָבִינוּ עָלָיו הַשָּׁלוֹם שֶׁהִתְקִין עַצְמוֹ לְדוֹרוֹן לִתְפִלָּה וּלְמִלְחָמָה, וּמִזֶּה, כְּמוֹ שֶׁהַדּוֹרוֹן וְהַמִּלְחָמָה מוֹעִילִים בְּדֶרֶךְ הַטֶּבַע לְהַשִּׂיג הַמְבֻקָּשׁ כְּמוֹ כֵן מוֹעֶלֶת הַתְּפִלָּה לְהַשִּׂיג הַמְבֻקָּשׁ בְּדֶרֶךְ הַטֶּבַע <span class="booklinks" onclick="sendBookLink(this)" onmouseover="setBookLinkTitle(this)">(תְּפִלַּת חַנָּה מְבוֹא הַתְּפִלָּה, אוֹת ו)</span>.<p dir="rtl">
•  הַאי מָאן דְּצַלֵּי וּבָכֵי וְצָעִיק עַד לָא יָכִיל לְמִרְחָשׁ בְּשִׂפְוָותֵיהּ, הַאי צְלוֹתָא שְׁלֵימָתָא, דְּהִיא בְּלִבָּא, וּלְעוֹלָם לָא הַדְרָא רֵיקָנַיָּא. אָמַר רִבִּי יְהוּדָה גְּדוֹלָה צְעָקָה שְׁקוֹרֵעַ גְּזַר דִּינוֹ שֶׁל אָדָם מִכָּל יָמָיו וְכוּ', דִּכְתִיב <span class="booklinks" onclick="sendBookLink(this)" onmouseover="setBookLinkTitle(this)">(תְּהִלִּים קז)</span> וַיִּצְעֲקוּ אֶל ה' בַּצַּר לָהֶם מִמְּצוּקוֹתֵיהֶם יַצִּילֵם <span class="booklinks" onclick="sendBookLink(this)" onmouseover="setBookLinkTitle(this)">(זֹהַר הַקָּדוֹשׁ ח"ב כ.)</span>.<p dir="rtl">
(עַיֵּן עוֹד בַּסֵּפֶר הַנִּפְלָא תְּפִלַּת חַנָּה בִּמְבוֹא הַתְּפִלָּה, וְכֵן בַּסֵּפֶר אָרְחוֹת יֹשֶׁר [לְהַגָּאוֹן הָרַב חַיִּים קַנְיֶבְסְקִי שְׁלִיטָ"א] בְּעֵרֶךְ 'תְּפִלָּה' בְּעִנְיָן זֶה)<p dir="rtl">
מַאַמְרֵי חֲזַ"ל עַל חִיּוּב הַתְּפִלָּה בְּעוֹנָתָהּ<p dir="rtl">
• צָרִיךְ אָדָם לְהַשְׁכִּים לַתְּפִלָּה, שֶׁאֵין לְךָ גְּדוֹלָה מִן הַתְּפִלָּה <span class="booklinks" onclick="sendBookLink(this)" onmouseover="setBookLinkTitle(this)">(מִדְרַשׁ תַּנְחוּמָא מִקֵּץ אוֹת ט)</span>.<p dir="rtl">
• "מְעֻוָּת לֹא יוּכַל לִתְקֹן" זֶה שֶׁבִּטֵּל תְּפִלָּה שֶׁל עַרְבִית אוֹ שֶׁל שַׁחֲרִית <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת כו.)</span>. [וְהַמִּתְפַּלֵּל שַׁחֲרִית לְאַחַר זְמַנָּהּ – אַחַר שֶׁעָבְרוּ אַרְבַּע שָׁעוֹת, נֶחְשָׁב שֶׁבִּטֵּל תְּפִלַּת שַׁחֲרִית וְעָלָיו נֶאֱמָר "מְעֻוָּת לֹא יוּכַל לִתְקֹן" <span class="booklinks" onclick="sendBookLink(this)" onmouseover="setBookLinkTitle(this)">(פר"ח סִימָן פט סְעִיף א)</span>].<p dir="rtl">
• הִגִּיעָה שְׁעַת הַתְּפִלָּה וְלֹא הִתְפַּלֵּל בָּהּ, עָלָיו נֶאֱמָר "וְחֶסְרוֹן לֹא יוּכַל לְהִמָּנוֹת" <span class="booklinks" onclick="sendBookLink(this)" onmouseover="setBookLinkTitle(this)">(קֹהֶלֶת רַבָּה א, טו)</span>.<p dir="rtl">
• הַמִּתְפַּלֵּל שַׁחֲרִית לְאַחַר אַרְבַּע שָׁעוֹת, עָלָיו הַכָּתוּב אוֹמֵר <span class="booklinks" onclick="sendBookLink(this)" onmouseover="setBookLinkTitle(this)">(צְפַנְיָה ג, יח)</span> "נוּגֵי מִמּוֹעֵד אָסַפְתִּי מִמֵּךְ הָיוּ" <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ח.)</span>. מֵחֲמַת שֶׁהֶעֱבִירוּ מוֹעֲדֵי הַתְּפִלּוֹת וְהַחַגִּים יִהְיוּ נוּגִים וַאֲסוּפִים וְכָלִים חַס וְשָׁלוֹם (רַשִׁ"י).<p dir="rtl">
מַאַמְרֵי חֲזַ"ל בְּמַעֲלַת קְרִיאַת שְׁמַע<p dir="rtl">
• אִלְמָלֵא לֹא נִבְרָא הָעוֹלָם אֶלָּא בִּשְׁבִיל קַבָּלַת עֹל מַלְכוּת שָׁמַיִם, דַּי (מִדְרָשׁ, הוּבָא בַּמִּשְׁנָה בְּרוּרָה סִימָן נח סקי"א).<p dir="rtl">
• כָּךְ אָמַר הַקָּבָּ"ה וְכוּ' וְגָלוּי וְיָדוּעַ לְפָנַי שֶׁבֵּית הַמִּקְדָּשׁ עָתִיד לְהֵחָרֵב וּמִכָּאן וָאֵילָךְ אִי אַתֶּם יְכוֹלִים לְהַקְרִיב קָרְבָּנוֹת, אֶלָּא מְבַקֵּשׁ אֲנִי תְּמוּרָתָן שֶׁל קָרְבָּנוֹת, "שְׁמַע יִשְׂרָאֵל" בַּבֹּקֶר "שְׁמַע יִשְׂרָאֵל" בָּעֶרֶב, וְעוֹלֶה לְפָנַי יוֹתֵר מִכָּל הַקָּרְבָּנוֹת <span class="booklinks" onclick="sendBookLink(this)" onmouseover="setBookLinkTitle(this)">(יַלְקוּט שִׁמְעוֹנִי וָאֶתְחַנַּן אוֹת תתלה)</span>.<p dir="rtl">
• בְּשָׁעָה שֶׁהַקָּבָּ"ה מַבִּיט בְּעוֹלָמוֹ וְרוֹאֶה בָּתֵּי טַרְטִיאוֹת וּבָתֵּי קִרְקָסִיאוֹת וְכוּ' מִסְתַּכֵּל בְּאַפִּלְיוֹן עוֹלָמוֹ לְהַחֲרִיבוֹ, וְכֵיוָן שֶׁיִּשְׂרָאֵל נִכְנָסִים לְבָתֵּי כְּנֵסִיּוֹת וּבָתֵּי מִדְרָשׁוֹת וּמְיַחֲדִים שְׁמוֹ וְאוֹמְרִים "שְׁמַע יִשְׂרָאֵל" וְגוֹ' מִיָּד נָחָה דַּעְתּוֹ שֶׁל הַקָּבָּ"ה וְאֵינוֹ מַחֲרִיב אֶת עוֹלָמוֹ וּמְיַשֵּׁב דַּעְתּוֹ בִּשְׁבִיל יִשְׂרָאֵל <span class="booklinks" onclick="sendBookLink(this)" onmouseover="setBookLinkTitle(this)">(שָׁם אוֹת תתלו)</span>.<p dir="rtl">
• וְהָיָה כְּקָרָבְכֶם אֶל הַמִּלְחָמָה וְנִגַּשׁ הַכֹּהֵן וְדִבֶּר אֶל הָעָם וְאָמַר אֲלֵהֶם שְׁמַע יִשְׂרָאֵל וְגוֹ' <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים כ, ג)</span>. וְאָמַר אֲלֵיהֶם שְׁמַע יִשְׂרָאֵל, אָמַר ר' יוֹחָנָן מִשּׁוּם רשב"י אָמַר לָהֶן הַקָּבָּ"ה לְיִשְׂרָאֵל אֲפִלּוּ לֹא קִיַּמְתֶּם אֶלָּא קְרִיאַת שְׁמַע שַׁחֲרִית וְעַרְבִית אִי אַתֶּם נִמְסָרִים בְּיָדָם <span class="booklinks" onclick="sendBookLink(this)" onmouseover="setBookLinkTitle(this)">(סוֹטָה מב.)</span>. אֲפִלּוּ אֵין בָּכֶם זְכוּת אֶלָּא קְרִיאַת שְׁמַע בִּלְבַד כְּדַאי אַתֶּם שֶׁיּוֹשִׁיעַ אֶתְכֶם <span class="booklinks" onclick="sendBookLink(this)" onmouseover="setBookLinkTitle(this)">(רַשִׁ"י עַל הַתּוֹרָה שָׁם)</span>.<p dir="rtl">
• סַמְּכוּנִי בָּאֲשִׁישׁוֹת <span class="booklinks" onclick="sendBookLink(this)" onmouseover="setBookLinkTitle(this)">(שִׁיר הַשִּׁירִים ב, ה)</span>, זֶה קְרִיאַת שְׁמַע וּתְפִלָּה שֶׁהֵם סֶמֶךְ לְיִשְׂרָאֵל, שֶׁבִּזְכוּתָם הֵם נִצּוֹלִים מִדִּינָהּ שֶׁל גֵּיהִנֹּם <span class="booklinks" onclick="sendBookLink(this)" onmouseover="setBookLinkTitle(this)">(יַלְקוּט שִׁמְעוֹנִי שִׁיר הַשִּׁירִים אוֹת תתקפו)</span>.<p dir="rtl">
• אָמַר הַקָּבָּ"ה נִשְׁבָּע אֲנִי בְּכִסֵּא כְּבוֹדִי שֶׁאֲפִלּוּ אֵין בְּיָדוֹ שֶׁל אָדָם לֹא מִקְרָא וְלֹא מִשְׁנָה אֶלָּא מַשְׁכִּים וּמַעֲרִיב לְבֵית הַכְּנֶסֶת וּלְבֵית הַמִּדְרָשׁ וְקוֹרֵא קְרִיאַת שְׁמַע בַּעֲבוּר שְׁמִי הַגָּדוֹל, שְׂכָרוֹ יִהְיֶה מוּנָח לְפָנַי, וּבִלְבַד שֶׁיִּהְיֶה שָׁמוּר מִן הָעֲבֵרָה <span class="booklinks" onclick="sendBookLink(this)" onmouseover="setBookLinkTitle(this)">(תָּנָא דְבֵי אֵלִיָּהוּ רַבָּה סוֹף פ"ב)</span>.<p dir="rtl">
• אָמַר רַבִּי מַנִּי לֹא תְּהֵא קְרִיאַת שְׁמַע קַלָּה בְּעֵינֶיךָ מִפְּנֵי שֶׁיֵּשׁ בָּהּ רמ"ח תֵּבוֹת כְּמִנְיַן רמ"ח אֵיבָרִים שֶׁבָּאָדָם וְכוּ', אָמַר הַקָּבָּ"ה אִם שָׁמַרְתָּ אֶת שֶׁלִּי לִקְרוֹת קְרִיאַת שְׁמַע כְּתִקְּנָהּ אֲנִי אֶשְׁמֹר אֶת שֶׁלְּךָ <span class="booklinks" onclick="sendBookLink(this)" onmouseover="setBookLinkTitle(this)">(מִדְרַשׁ תַּנְחוּמָא קְדוֹשִׁים אוֹת ו)</span>.<p dir="rtl">
• דְּאָמַר רַבִּי נְהוֹרַאי אָמַר רַבִּי נְחֶמְיָה בִּקְרִיאַת שְׁמַע רמ"ח תֵּבוֹת, כְּמִנְיַן אֵבָרָיו שֶׁל אָדָם, וְהַקּוֹרֵא קְרִיאַת שְׁמַע כְּתִקּוּנָהּ כָּל אֵבָר וְאֵבָר נוֹטֵל תֵּבָה אַחַת וּמִתְרַפֵּא בּוֹ, וְדָא אִיהוּ רִפְאוּת תְּהִי לְשָׁרֶּךָ וְכוּ'. וְכָל הָאוֹמֵר קְרִיאַת שְׁמַע כְּהַאי גַּוְנָא בְּיָדוּעַ שֶׁאֵינוֹ נִזּוֹק כָּל אוֹתוֹ הַיּוֹם [עַל יְדֵי שֶׁמְּכַוֵּן לָצֵאת יְדֵי חוֹבָה מֵהַשְּׁלִיחַ צִבּוּר בַּאֲמִירַת ה' אֱלֹקֵיכֶם אֱמֶת אוֹ שֶׁאֹמְרוֹ בְּעַצְמוֹ וּמַשְׁלִים לרמ"ח תֵּבוֹת] (זֹהַר חָדָשׁ רוּת דַּף צה. הוּבָא בב"י אֹרַח חַיִּים סִימָן סא).<p dir="rtl">
• אִיתָא בְּזֹהַר חָדָשׁ <span class="booklinks" onclick="sendBookLink(this)" onmouseover="setBookLinkTitle(this)">(אַחֲרֵי מוֹת נט.)</span>, כָּל אָדָם שֶׁקּוֹרֵא קְרִיאַת שְׁמַע כִּדְקָא יָאוּת – כָּל תֵּבָה וְתֵבָה מַשְׁפִּיעַ בְּכָל אֵיבָר וְאֵיבָר דִּילֵיהּ; וְאִם אֵינוֹ קוֹרֵא קְרִיאַת שְׁמַע בְּכַוָּנָה כִּי אִם בִּמְהִירוּת וַעֲרָאִי וּבְלִבּוֹ הוּא מְהַרְהֵר בַּעֲסָקִים אֲחֵרִים, וְלֵב אֵינוֹ יוֹדֵעַ מַה שֶּׁהַפֶּה מְדַבֵּר, אֲזַי כָּל אֵיבָר וְאֵיבָר שׁוֹאֵב עָלָיו סִטְרָא אַחְרָא. וְעַל יְדֵי כֵּן בָּאִים חוֹלָאִים וּמַכְאוֹבִים עַל גּוּפוֹת בְּנֵי אָדָם עַל אֲשֶׁר אֵינָן נִזְהָרִין לִקְרוֹת קְרִיאַת שְׁמַע בְּכַוָּנָה <span class="booklinks" onclick="sendBookLink(this)" onmouseover="setBookLinkTitle(this)">(קַב הַיָּשָׁר פֶּרֶק נא)</span>.<p dir="rtl">
• אָמַר רַבִּי לֵוִי בַּר חַמָּא אָמַר ר"ש בֶּן לָקִישׁ לְעוֹלָם יַרְגִּיז אָדָם יֵצֶר טוֹב עַל יֵצֶר הָרַע [שֶׁיַּעֲשֶׂה מִלְחָמָה עִם יֵצֶר הָרַע. רַשִׁ"י] וְכוּ'. אִם נִצְּחוֹ מוּטָב וְאִם לָאו יִקְרָא קְרִיאַת שְׁמַע <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת ה.)</span>. [. .וּבִקְרִיאַת שְׁמַע מְבַטֵּל אוֹתָן הִרְהוּרֵי עֲבֵרָה לְהָגֵן עָלָיו מֵחֵטְא וּמִמַּזִּיקִין <span class="booklinks" onclick="sendBookLink(this)" onmouseover="setBookLinkTitle(this)">(מַהַרְשָׁ"א בְּחִדּוּשֵׁי אַגָּדוֹת שָׁם)</span>].<p dir="rtl">
מַאַמְרֵי חֲזַ"ל עַל חִיּוּב קְרִיאַת שְׁמַע בִּזְמַנָּהּ<p dir="rtl">
• ר' שִׁמְעוֹן אוֹמֵר הֱוֵי זָהִיר בִּקְרִיאַת שְׁמַע וּבִתְפִלָּה <span class="booklinks" onclick="sendBookLink(this)" onmouseover="setBookLinkTitle(this)">(אָבוֹת ב, ג)</span>. וְרַשִׁ"י וְרַבֵּנוּ יוֹנָה שָׁם אֵינָם גּוֹרְסִים "וּבִתְפִלָּה". וּפֵרֵשׁ רַשִׁ"י הֱוֵי זָהִיר בִּקְרִיאַת שְׁמַע. לִקְרוֹתָהּ בִּשְׁעָתָהּ. וְכָתַב רַבֵּנוּ יוֹנָה שֶׁהִזְהִיר הַתַּנָּא עַל קְרִיאַת שְׁמַע יוֹתֵר מִתְּפִלָּה כִּי זְמַן קְרִיאַת שְׁמַע יוֹתֵר קָצָר מִתְּפִלָּה וְצָרִיךְ בְּזֶה זְהִירוּת גְּדוֹלָה.<p dir="rtl">
• אָמַר רַב מַנִּי גָּדוֹל הַקּוֹרֵא קְרִיאַת שְׁמַע בְּעוֹנָתָהּ יוֹתֵר מֵהָעוֹסֵק בַּתּוֹרָה <span class="booklinks" onclick="sendBookLink(this)" onmouseover="setBookLinkTitle(this)">(בְּרָכוֹת י:)</span>.<p dir="rtl">
• הוּנָא בַּר גְּנִיבָא אָמַר חֲבִיבָה קְרִיאַת שְׁמַע בְּעוֹנָתָהּ יוֹתֵר מֵאֶלֶף עוֹלוֹת שֶׁהַכְּסִיל זוֹבֵחַ <span class="booklinks" onclick="sendBookLink(this)" onmouseover="setBookLinkTitle(this)">(קֹהֶלֶת רַבָּה ד, יח)</span>.<p dir="rtl">
• הִגִּיעָה שְׁעַת קְרִיאַת שְׁמַע וְלֹא קָרָא בְּעוֹנָתָהּ עָלָיו הַכָּתוּב אוֹמֵר "מְעֻוָּת לֹא יוּכַל לִתְקֹן" <span class="booklinks" onclick="sendBookLink(this)" onmouseover="setBookLinkTitle(this)">(קֹהֶלֶת רַבָּה א, טו)</span>.<p dir="rtl">
• רַבִּי יִצְחָק וְרַבִּי יְהוּדָה הָיוּ הוֹלְכִים בַּדֶּרֶךְ, הִגִּיעוּ לְמָקוֹם שֶׁנִּקְרָא כְּפָר סִיכְנִין שֶׁהָיָה דָּר שָׁם רַב הַמְנוּנָא סָבָא, וְנִתְאָרְחוּ אֵצֶל אִשְׁתּוֹ [כֵּיוָן שֶׁרַב הַמְנוּנָא כְּבָר נִפְטַר], וְהָיָה לָהּ בֵּן קָטָן וְכָל הַיּוֹם הָיָה לוֹמֵד תּוֹרָה בְּבֵית הַסֵּפֶר. בְּאוֹתוֹ הַיּוֹם יָצָא מֻקְדָּם מִבֵּית הַסֵּפֶר וּבָא לְבֵיתוֹ [כִּי רוּחַ ה' נוֹסְסָה בּוֹ שֶׁעֲתִידִים לָבֹא לְבֵיתוֹ אוֹרְחִים חֲשׁוּבִים]. רָאָה אֶת אֵלּוּ הַחֲכָמִים, אָמְרָה לוֹ אִמּוֹ לֵךְ תִּתְקָרֵב אֶל הַחֲכָמִים הַגְּדוֹלִים הָאֵלּוּ וְתַרְוִיחַ עַל יְדֵי זֶה שֶׁתְּקַבֵּל מֵהֶם בְּרָכוֹת, נִתְקָרֵב אֶצְלָם וְטֶרֶם שֶׁהִגִּיעַ אֲלֵיהֶם חָזַר לַאֲחוֹרָיו, אָמַר הַיֶּלֶד לְאִמּוֹ אֵינִי רוֹצֶה לְהִתְקָרֵב אֶל הַחֲכָמִים כִּי הַיּוֹם לֹא קָרְאוּ קְרִיאַת שְׁמַע בִּזְמַנָּהּ, וְכָךְ לִמְּדוּ אוֹתִי כִּי כָּל מִי שֶׁלֹּא קָרָא קְרִיאַת שְׁמַע בִּזְמַנָּהּ הוּא בְּנִדּוּי כָּל אוֹתוֹ הַיּוֹם [מִשּׁוּם שֶׁבִּטֵּל רמ"ח תֵּבוֹת שֶׁבִּקְרִיאַת שְׁמַע נֶהְפָּך עָלָיו רמ"ח לְחֵרֶם חַס וְשָׁלוֹם].<p dir="rtl">
שָׁמְעוּ רַבִּי יִצְחָק וְרַבִּי יְהוּדָה אֵלּוּ  הַדְּבָרִים, וְתָמְהוּ עַל הַשָּׂגַת הַיַּנוּקָא, הֵרִימוּ אֶת יָדָם וּבֵרְכוּ אוֹתוֹ אָמְרוּ וַדַּאי כָּךְ הוּא שֶׁלֹּא קָרָאנוּ הַיּוֹם קְרִיאַת שְׁמַע בִּזְמַנָּהּ, לְפִי שֶׁבַּיּוֹם הַזֶּה עָסַקְנוּ בְּצָרְכֵי חָתָן וְכַלָּה שֶׁלֹּא הָיָה לָהֶם דֵּי צָרְכָּם וְהָיוּ מִתְאַחֲרִים לְהִזְדַּוֵּג וְלֹא הָיָה אָדָם שֶׁיַּעֲסֹק בְּעִנְיָנָם וְאָנוּ עָסַקְנוּ בָּהֶם, לָכֵן לֹא קָרָאנוּ קְרִיאַת שְׁמַע בִּזְמַנָּהּ. וּמִי שֶׁעוֹסֵק בְּמִצְוָה פָּטוּר מִן הַמִּצְוָה <span class="booklinks" onclick="sendBookLink(this)" onmouseover="setBookLinkTitle(this)">(כַּמְבֹאָר בְּמַסֶּכֶת סֻכָּה כו.)</span>.<p dir="rtl">
שָׁאֲלוּ אֶת הַיֶּלֶד בְּנִי בַּמֶּה יָדַעְתָּ שֶׁלֹּא קָרָאנוּ קְרִיאַת שְׁמַע בִּזְמַנָּהּ? הֵשִׁיב לָהֶם: בָּרֵיחַ שֶׁל מַלְבּוּשֵׁיכֶם יָדַעְתִּי כְּשֶׁקָּרַבְתִּי אֲלֵיכֶם. תָּמְהוּ עַל זֶה.<p dir="rtl">
וְרָצָה לוֹמַר בְּרֵיחַ לְבוּשֵׁי נִשְׁמָתָם הַנַּעֲשִׂים מֵהַמִּצְווֹת, וְעַתָּה הָיָה חָסֵר לָהֶם חֵלֶק הַלְּבוּשׁ שֶׁל מִצְוַת קְרִיאַת שְׁמַע. אִי נָמִי, כְּשֶׁאָדָם יָשֵׁן וְנִשְׁמָתוֹ מִסְתַּלֶּקֶת מִגּוּפוֹ אָז נִכְנָסִים בְּרמ"ח אֵיבָרָיו רמ"ח אֶבְרֵי הַקְּלִפָּה, וְאַחַר שֶׁנִּתְעוֹרֵר הָאָדָם מִשְּׁנָתוֹ, אֲפִלּוּ שֶׁיַּעֲסֹק בְּתוֹרָה וּבְמִצְווֹת, אֵין הַקְּלִפָּה יוֹצֵאת מֵרמ"ח אֵבָרָיו עַד שֶׁיִּקְרָא קְרִיאַת שְׁמַע שֶׁיֵּשׁ בּוֹ רמ"ח תֵּבוֹת. לָכֵן אַף עַל פִּי שֶׁעָסְקוּ בְּמִצְוַת הַכְנָסַת כַּלָּה וְהָיוּ פְּטוּרִים מִקְּרִיאַת שְׁמַע, אוֹתָהּ הַקְּלִפָּה לֹא יָצְאָה מֵאֶבְרֵיהֶם, לָכֵן הַיַּנוּקָא הֵרִיחַ רֵיחַ הַקְּלִפָּה בְּגוּפָם שֶׁהוּא לְבוּשׁ נִשְׁמָתָם. פי' מָתוֹק מִדְּבַשׁ] <span class="booklinks" onclick="sendBookLink(this)" onmouseover="setBookLinkTitle(this)">(זֹהַר הַקָּדוֹשׁ בָּלָק דַּף קפו.)</span>.<p dir="rtl">
הַלּוֹמֵד בַּסֵּפֶר יִמְצָא עַצְמוֹ בְּעֶזְרַת הַשֵּׁם מִתְחַזֵּק בִּתְקוּפַת הַלִּמּוּד בּוֹ וְאוּלַי גַּם בַּזְּמַן הַקָּצָר שֶׁלְּאַחַר מִכֵּן, אַךְ יִתָּכֵן מְאֹד שֶׁאַחַר כָּךְ  יַחֲזֹר לְהֶרְגֵּלָיו כְּבָרִאשׁוֹנָה.<p dir="rtl">
מַדּוּעַ קוֹרֶה כָּךְ וּמַהִי הַדֶּרֶךְ לִמְנִיעַת תּוֹפָעָה זוֹ?<p dir="rtl">
הַסַּבָּא מִסְּלַבּוֹדְקָה הָיָה אוֹמֵר: הַמֶּרְחָק בֵּין הַיְדִיעָה לַהֲשָׁבָה לַלֵּב, גָּדוֹל הַרְבֵּה יוֹתֵר מֵהַמֶּרְחָק בֵּין הָאִי-יְדִיעָה לַיְּדִיעָה! וְלוֹמְדִים זֹאת מֵהַפָּסוּק "וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ" <span class="booklinks" onclick="sendBookLink(this)" onmouseover="setBookLinkTitle(this)">(דְּבָרִים ד, לט)</span>. בְּיַחַס לִידִיעָה הַתּוֹרָה נוֹתֶנֶת שִׁעוּר זְמַן 'הַיּוֹם', אֲבָל בְּיַחַס לַהֲשָׁבָה לַלֵּב אִי אֶפְשָׁר לִקְבֹּעַ אוֹ לְשַׁעֵר זְמַן, וּלְעִתִּים עוֹבְרוֹת שָׁנִים רַבּוֹת עַד שֶׁזּוֹכִים לְהַפְנִים אֶת הַיְדִיעָה לַלֵּב.. <span class="booklinks" onclick="sendBookLink(this)" onmouseover="setBookLinkTitle(this)">(מִפִּי הַשְּׁמוּעָה)</span>.<p dir="rtl">
בֶּאֱמֶת שֶׁאֵין זוֹ בְּעָיָה הַקְּשׁוּרָה לְנוֹשֵׂא הַסֵּפֶר בִּפְרָט, אֶלָּא לְלִמּוּד הַמּוּסָר וַעֲבוֹדַת הַמִּדּוֹת בִּכְלָל.<p dir="rtl">
הַגָּאוֹן הָרַב אֵלִיָּהוּ  דֶּסְלֶר זצ"ל מֵאִיר אֶת עֵינֵינוּ גַּם בְּסוּגְיָא סְבוּכָה זוֹ, וּבַסֵּפֶר מִכְתָּב מֵאֵלִיָּהוּ ח"א <span class="booklinks" onclick="sendBookLink(this)" onmouseover="setBookLinkTitle(this)">(עמ' 259)</span> הוּא שׁוֹאֵל: מַה נַּעֲשֶׂה? הֲרֵי אָנוּ רוֹאִים בְּחוּשׁ שֶׁאֵינֶנּוּ מִתְעוֹרְרִים בְּלִמּוּד הַמּוּסָר? וְהוּא מֵשִׁיב: אָמְנָם לֶהֱוֵי יְדִיעַ הַיְסוֹד!<p dir="rtl">
א] בַּנֶּפֶשׁ יֶשְׁנָן ב' בְּחִינוֹת: הַנֶּפֶשׁ הַבֶּהֱמִית וְהַנֶּפֶשׁ הַשִּׂכְלִית.<p dir="rtl">
ב] הַבֶּהֱמִית, כְּאִינְסְטִינְקְט, פּוֹעֶלֶת בְּלִי הַכָּרָתֵנוּ (בְּתַת-הַכָּרָה).<p dir="rtl">
ג] הִיא מְקַבֶּלֶת צִוּוּיִים וּמְקַיְּמָתָן. לְמָשָׁל, הַחוֹשֵׁב לָקוּם בְּשָׁעָה יְדוּעָה – יָקִיץ בַּשָּׁעָה הַהִיא. בַּעֲלֵי הִיפְּנוֹטִיזְם מְסַפְּרִים, כִּי נִסּוּ לְהוֹרוֹת לְאֶחָד בְּהִיפְּנוֹזָא, שֶׁלְּאַחַר כָּךְ וְכָךְ אַלְפֵי דַּקּוֹת יַחְתֹּם אֶת שְׁמוֹ, וְהוּא לֹא הָיָה יוֹדֵעַ לְחַשֵּׁב חֶשְׁבּוֹנוֹת כְּלָל, מִכָּל מָקוֹם לְאַחַר שֶׁהֵקִיץ וְהִגִּיעָה הַשָּׁעָה, בְּדִקְדּוּק הַדַּקּוֹת מַמָּשׁ, לָקַח פִּסַּת נְיָר לַחֲתֹם אֶת שְׁמוֹ, וְלֹא זָכַר גַּם לֹא יָדַע כְּלָל טַעַם לָמָּה זֶה הוּא חוֹתֵם אֶת שְׁמוֹ. עַד כְּדֵי כָּךְ נֶפֶשׁ הַבֶּהֱמִית מְקַבֶּלֶת צִוּוּיִים וְכוּ'.<p dir="rtl">
וְכָתַב עוֹד א"א זְקֵנִי הַגָּאוֹן הָרַב יִשְׂרָאֵל סַלַּנְטֶר זצ"ל בְּמִכְתָּבָיו, לְיָעֵץ שֶׁבְּלִמּוּד הַמּוּסָר יַחְזְרוּ פְּעָמִים הַרְבֵּה עַל מַאֲמָר אֶחָד. וְגַם זֶה בֶּאֱמֶת פּוֹעֵל מְאֹד עַל נֶפֶשׁ הַבֶּהֱמִית, כַּיָּדוּעַ, שֶׁאִם יַחֲשֹׁב אָדָם פְּעָמִים הַרְבֵּה לִפְנֵי שְׁנָתוֹ כִּי יִקַּץ בְּאֵיזֶה זְמַן – יִקַּץ בְּוַדַּאי, וְאַף שֶׁבְּמַחֲשַׁבְתוֹ לֹא הָיָה  לוֹ טַעַם וּסְבָרָא לְמָה עָלָיו לְהָקִיץ בַּשָּׁעָה הַהִיא. הֲרֵי שֶׁחֲזָרַת מַחְשָׁבָה אַחַת פְּעָמִים הַרְבֵּה, פּוֹעֶלֶת אִינְסְטִינְקְטִיבִית, אַף בְּלִי הֲשָׂגַת שׁוּם טַעַם.<p dir="rtl">
עַל כֵּן, אִם יַחֲשֹׁב הָאָדָם פְּעָמִים הַרְבֵּה בִּגְנוּתָם שֶׁל הַגַּאֲוָה, חֶמְדַת הַמָּמוֹן, בִּטּוּל תּוֹרָה, וּבִטּוּל תְּפִלָּה, וַאֲפִלּוּ בְּלִי שׁוּם חִדּוּשׁ כְּלָל, יִפְעֲלוּ הַדְּבָרִים עָלָיו הַרְבֵּה, בְּאֹפֶן זֶה אֶפְשָׁר לִפְעֹל עַל פְּנִים הַלֵּב אֲפִלּוּ  בְּלִי הֶסְבֵּר שִׂכְלִי כְּלָל, רַק בַּחֲזָרַת הַדְּבָרִים בְּמַחֲשַׁבְתּוֹ אוֹ בְּדִבּוּרוֹ פְּעָמִים הַרְבֵּה, עכ"ל שָׁם וְעַיֵּן שָׁם עוֹד בְּהַרְחָבָה.<p dir="rtl">
